༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
ImageGroup:
Work:
LCCN:
W1KG24886
na
n/a
11KG24888
n/a
ISBN:
Title:
ལྷོ་ཁའི་དམངས་རྩོམ་ལེགས་བཏུས་བྱིས་པ་དགའ་བའི་གཏམ།
Iho kha'i dmangs rtsom legs btus byis pa dga' ba'i gtam/
to-be-supplied
Author:
to-be-supplied
n/a
n/a
Descriptor:
Original Publication:
Place:
Publisher:
Il CV
In/a
In/a
n/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA.



ལྷོ་ཁའི་དམངས་རྩོམ་ལེགས་བཏུས་
བྱིས་པ་དགའ་བའི་གཏམ།
སྒྲིག་པ་པོ། སྐལ་བཟང་དབང་འདུས། མིག་དམར།
མི་རིགས་དཔེ་སྐྲུན་ཁང་།



h%A“211 T" =%B3#ig5£ཟླ
ལྷོ་ཁའི་དམངས་རྩོམ་ལེགས་བཏུས་
བྱིས་པ་དགའ་བའི་གཏམ།
སྒྲིག་པ་པོ། སྐལ་བཟང་དབང་འདུས། མིག་དམར།
མི་རིགས་དཔེ་སྐྲུན་ཁང་།



དཀར་ཆག
•，
49
•、
， 70
........ 101
གླེང་གཞི། .
དང་པོ། དམངས་ཁྲོད་གླུ་གཞས། ...…....…....
གཅིག སྒོར་གཞས།
གཉིས། གཞས་ཆེན། ...
གསུམ། ལས་གཞས། ....
བཞི། ཆང་གཞས།
ལྔ། དམངས་གཞས་སྣ་ཚོགས། ..
དྲུག རྟ་ཐུང་། ..
གཉིས་པ། དམངས་ཁྲོད་ཚིག་རྒྱུག..
གསུམ་པ། བཤད་པ།
བཞི་པ། གཏམ་དཔེ། ..
..............
ལྔ་པ། གབ་ཚིག ...
དྲུག་པ། དམངས་སྒྲུང་།
..... 114
...... 142
172
•…..….………. ，，，，， 185
202
...............…..
241
..........
250



གླེང་གཞི།
གླུ་གར་གྱི་རྒྱ་མཚོར་གྲགས་པའི་བོད་ཁ་བ་ཅན་གྱི་ཡུལ་འདིར་མཐའ་
བྲལ་རྩོམ་རིག་དཔག་བསམ་ལྗོན་པའི་ལོ་འདབ་སྟུག་པོ་ས་འཛིན་གསེརགྱི་པད་
མའི་ལྟེ་བར་ཚང་ཚིང་དུ་འཁྲིགས་ལ། དེ་ལས་ཀྱང་བོད་ཀྱི་རྩོམ་རིག་གི་ཡན་
ལག་ཏུ་གྱུར་པའི་དམངས་ཁྲོད་རྩོམ་རིག་གྲངས་མང་བ་ནམ་མཁའི་སྐར་ཚོགས་
དང་། དཔངས་མཐོ་བ་ས་འཛིན་ལྷུན་པོའི་རྗེས་སུ་འགྲོ་བ་ནི་བསྙོན་དུ་མེད་
པའི་དོན་དངོས་ཞིག་ལགས། ད་ལྟའི་བར་དུ་དེབ་ཆེན་གསུམ་གྱི་ལས་གྲས་
གཙོས་བོད་ཀྱི་དམངས་ཁྲོད་རྩོམ་རིག་གི་མཚར་སྡུག་ལང་ཚོའི་ཟེའུ་འབྲུ་ལ་
དགའ་ཞིང་དུངས་བའི་ཤེས་ལྡན་ངང་མོ་འབུམ་གྱིས་རང་ནུས་ཅི་ལྕོགས་ཀྱིས་
བོད་ཀྱི་དམངས་ཁྲོད་རྩོམ་རིག་འཚོལ་བསྡུ་ལེགས་སྒྲིག་གང་ལ་གང་འཚམ་རྒྱུན་
ཆགས་སུ་གནང་བས། དེ་མཐུན་གྱི་འབྲས་བུའང་བརྒྱ་ཚོགས་སུ་སྨིན་ཡོད་པ་
སྨོས་ཅི་དགོས་ཀྱང་། བོད་ཀྱི་དམངས་རྩོམ་ནི་འཛད་དུ་མེད་པ་ས་འཛིན་བུ་
མོའི་པང་ན་མལ་དུ་གཟིམ་པའི་རིན་ཆེན་གཏེར་གྱི་ངང་ཚུལ་དང་མཚུངས་པ་
ཞིག་ཡིན་སྟབས་ད་དུང་དམ་པའི་ཞལ་རྒྱུན་དང་རྒན་པོའི་ངག་རྒྱུན་གྱིས་མཚོན་
པའི་དམངས་རྩོམ་གྱི་ལེ་ལག་གང་མང་རི་མོའི་གཟུགས་སུ་ཕབ་མ་ཐུབ་པར་
མང་ཚོགས་ཀྱི་ཁ་ན་རང་སོར་འཇགས་ཡོད་པ་ཤིན་ཏུ་མང་བས། འཕྲལ་
ཉམས་དགའ་ལ་ཕུགས་དོན་བཟང་བའི་རྩོམ་ལུས་དེ་དག་མུ་མཐུད་ནས་ཡི་
གེའི་གླེགས་བམ་གྱི་གཟུགས་སུ་བཞེངས་ཏེ། རིགས་ཀྱི་ལེགས་ཚོགས་ཤེས་



རིག་རྒྱ་མཚོའི་ཀློང་དུ་བསྐལ་བརྒྱར་བཞུགས་སུ་གསོལ་དགོས།
དམངས་ཁྲོད་རྩོམ་རིག་བསྡུ་སྒྲིག་བྱ་བའི་དམིགས་ཡུལ་གཙོ་བོ་ནི། མི་
རིགས་དེ་དང་དེའི་དམངས་ཁྲོད་དུ་དར་བའི་རྩོམ་རིག་རྣམས་ཀྱི་སྲོག་རྒྱུན་དེ་
མ་བརླག་པའི་ཆེད་དང་། དམངས་རྩོམ་དེ་དང་དེ་ལ་ལྡན་པའི་སྒྱུ་རྩལ་དང་
བསམ་བློ་སོགས་ཀྱི་ཕན་ནུས་དེ་དེ་བས་རྒྱ་ཆེར་འདོན་སྤེལ། དམངས་ཁྲོད་
རིག་གནས་ཀྱི་ཆ་ཚང་རང་བཞིན་སྲུང་སྐྱོབ་ཀྱི་ཆེད་དུ་ཡིན་སྟབས་དམངས་ཁྲོད་
རྩོམ་རིག་གི་ཞིབ་འཇུག་ཁྲོད་བྱ་གཞག་འདིའི་འཇུག་ལྡོག་ལ་ལེགས་སམ་ཉེས་
ཀྱི་ལྟ་བ་འཛིན་མཁན་ཅི་རིགས་ཡོད་ནའང༌། ད་ལྟའི་ཆར་བོད་ཀྱི་དམངས་
ཁྲོད་རྩོམ་རིག་ངོས་ནས་བཤད་ན་ལས་དོན་དེ་ང་ཚོས་ནམ་ཞག་གཏན་གྱི་ཁུར་
དུ་འཁྱེར་དགོས་པ་ཞིག་རེད། །
ད་ཐེངས་བོད་ཡིག་ཚན་པའི་དུས་རབས་རིམ་ཐོན་གྱི་སློབ་མས་དངོས་
སྦྱོང་དང་སློབ་ཞོར་དུ་དཀའ་ལས་བརྒྱབ་ནས་འཚོལ་བསྡུ་བྱས་པའི་དམངས་
རྩོམ་གྱི་མ་ཟིན་དཔེ་ཚགས་ཁང་དུ་ཉར་བ་དག་མུ་མཐུད་རྡུལ་ཁྲོད་དུ་བསྐལ་
ནས་ཆུད་འཛའ་བར་བྱས་ན་ཅི་ནས་ཀྱང་མི་འོས་ལ། གཞན་དུ་ན་དེའི་ཁྲོད་དུ་
སྒྱུ་རྩལ་དང་བསམ་བློ་གང་ཐད་ནས་རིན་ཐང་ཆེར་ལྡན་པའི་དམངས་རྩོམ་མང་
དག་ཡོད་པ་ལ་བརྟེན་རྩོམ་སྒྲིག་པས་བོད་ལྗོངས་སློབ་ཆེན་གྱི་༢༡༡ལས་གྲའི་གོ་
སྐབས་དང་བསྟུན་ནས་དེ་སྔའི་སློབ་མས་བསྡུ་སྒྲིག་བྱས་པ་གཞིར་བཅོལ། བསྡུ་
སྒྲིག་པ་རང་གིས་གསར་དུ་བསྡུ་སྒྲིག་བྱས་པའི་དམངས་རྩོམ་གྱིས་ཁ་བསྐངས་
ནས་ལྷོ་ཁའི་དམངས་རྩོམ་ལེགས་བཏུས་བྱིས་པ་དགའ་བའི་གཏམ་ཞེས་པ་
འདི་རྩོམ་སྒྲིག་བྱས་པ་ཡིན། །
དེབ་འདིའི་ནང་ལྷོ་ཁ་ཁུལ་དུ་དར་བའི་དམངས་ཁྲོད་གླུ་གཞས་དང་།
གླུ་གཞས་ཚིག་རྒྱག བཤད་པ། གཏམ་དཔེ། གབ་ཚིག དམངས་སྒྲུང་
བཅས་རྩོམ་ལུས་ཆེན་པོ་དྲུག་གི་དམངས་རྩོམ་ལེགས་བཏུས་བྱས་ཡོད་ལ།



རྩོམ་སྒྲིག་བྱས་པའི་ཐོག་མཐའ་བར་གསུམ་དུ་ཅི་ཐུབ་ཀྱིས་དམངས་རྩོམ་དེ་
རང་གི་གདོད་མའི་ཚིག་དོན་ལ་ཀུན་བཏགས་ཀྱི་བསྲེས་ལྷད་མ་བཅུག་པར་རང་
སོར་བཞག་ཡོད་ལ། དམངས་རྩོམ་དེ་རང་གི་གདོད་མའི་ཉམས་འགྱུར་ཡང་མ་
བཅོས་ལྷད་མེད་དུ་བཞག་ཡོད། དེ་ལྟ་ནའང་། ལེགས་སྒྲིག་བྱས་པའི་བརྒྱུད་
རིམ་ནང་གོ་དཀའ་བའི་ཡུལ་སྐད་དང་ཚིག་དོན་འཁྲུགས་པ་སོགས་གནད་དོན་
འགའ་རེ་འཕྲད་པ་དག་ལ་དེ་འཚམ་གྱི་གསལ་འགྲེལ་དང་ཡོངས་གྲགས་ཀྱི་མིང་
བརྡ་སྤྱད་དེ་དག་པར་བཅོས་ཡོད།
མདོར་ན་ལྷོ་ཁ་ཁུལ་ནི་བོད་ཀྱི་ཤེས་རིག་གི་འབྱུང་ཁུངས་ཡིན་ལ་དེར་
དར་བའི་དམངས་རྩོམ་ནི་རྩོམ་རིག་གི་ཉམས་འགྱུར་འབུམ་དང་ལྡན་པ་ཞིག་
ཏུ་སྣང་བས། དཀའ་བ་ཁྱད་དུ་བསད་དེ་བྱ་བ་འདིར་ཞུགས་པ་ཡིན། འོན་ཏེ་
རྩོམ་སྒྲིག་པའི་ཤེས་རྒྱུ་སྤུ་ཡི་ཉག་མ་ལྟར་ཕྲ་བས་ནོར་བ་དང་འཁྲུལ་བའི་སྐྱོན་
ངེས་ཅན་ལྡན་སྲིད་པས་རྣམ་དཔྱོད་ཀྱི་མིག་དཀྱུས་རིང་བའི་མཁྱེན་ལྡན་རྣམ་
པས་དག་བཅོས་དང་དགོངས་འཆར་ལྷུག་སྩོལ་ཡོད་པ་ཞུ། །
སྤྱི་ལོ་༢༠༡༢ལོའི་ཟླ་༨པར་རྩོམ་སྒྲིག་པས་བྲིས་པ་དགེའོ།



དང་པོ། དམངས་ཁྲོད་གླུ་གཞས།
གཅིག སྒོར་གཞས།
གླིང་དཀར་སྟོད་ལ།
གླུ་ལ་གཞས་དཔོན་དགོས་ཀྱིས་གཞས་གཅིག་གནང་དང་། །
དེ་ལ་གཞོན་པ་ང་ཚོས་གཞས་གཡོག་ཞུས་ཆོག །
ཤེས་པ་རྣམས་ཚོས་གཞས་ལ་རམ་སྐྱོར་གནང་དང༌། །
མ་ཤེས་རྣམས་ཀྱིས་གཞས་ལ་གཟིགས་མོ་གཟིགས་དང་། །
ཤེས་ལ་མ་ཤེས་གཞས་ལ་ཕེབས་ན་ངོ་རེ་ཚ། །
མཐོ་བ་གནམ་ལ་གསེར་གྱི་གུར་ཁང་བཞེངས། །
དམའ་བ་ས་ལ་གཡུ་ཡི་རྡོ་བཅལ་བཏིང་། །
གླིང་དཀར་སྟོད་ལ།
གླིང་དཀར་སྟོད་ལ།
ཨ་ཅེའི་ཞབས་ཕྱགས་ལུས་སོང་། །
ཞབས་ཕྱགས་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །



འཚིག་པ་མ་ཟ། །
ལྗགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་(དང་）། །
གླིང་དཀར་སྟོད་ལ་
གླིང་དཀར་སྟོད་ལ།
ཨ་ཅེའི་ཞབས་སྒྲོག་ལུས་སོང་། །
ཞབས་སྒྲོག་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། །
ལྕགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང་)། །
གླིང་དཀར་སྟོད་ལ།
གླིང་དཀར་སྟོད་ལ། །
ཨ་ཅེའི་ཞབས་གོས་ལུས་སོང་། །
ཞབས་གོས་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། །
ལྗགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་(དང་)། །
5



གླིང་དཀར་སྟོད་ལ།
གླིང་དཀར་སྟོད་ལ།
ན་བཟའ་( ནམ་བཟའ་ཕྱུ་པ་)ལས་སོང་། །
ན་བཟའ་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། །
ལྕགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང་)། །
གླིང་དཀར་སྟོད་ལ།
གླིང་དཀར་སྟོད་ལ།
ཨ་ཅེའི་སྐུ་རགས་ལུས་སོང་། །
སྐུ་རགས་ལུས་ཀྱང་དྲག་ཀ ། །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། །
ལྕགས་གོང་ཡང་ཏིག་གནང་དང༌། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང་)། །
གླིང་དཀར་སྟོད་ལ།
གླིང་དཀར་སྟོད་ལ།



ཨ་ཅེའི་སྐུད་པང་( སྐུ་པང་)ལུས་སོང་།
སྐུད་པང་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། ། །
ལྗགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང་)། །
གླིང་དཀར་སྟོད་ལ།
གླིང་དཀར་སྟོད་ལ།
ཨ་ཅེའི་སྐུ་འཇུག་(སྟོད་ཐུང་）ལུས་སོང་།
སྐུ་འཇུག་ལུས་ཀྱང་དྲག་ཀ ། །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། ། །
ལྗགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་(དང་）། །
གླིང་དཀར་སྟོད་ལ།
གླིང་དཀར་སྟོད་ལ།
ཨ་ཅེའི་གསེར་གྱི་ཨ་ལོང་ལུས་སོང་།
གསེར་གྱི་ཨ་ལོང་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །



དགོངས་པ་མ་ཚོམས། །
འཚིག་པ་མ་ཟ། །
ལྗགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང་)། །
གླིང་དཀར་སྟོད་ལ།
གླིང་དཀར་སྟོད་ལ།
ཨ་ཅེའི་དབུ་ཤུབ་( སྐུ་གཞུག་）ལུས་སོང་།
དབུ་ཤུབ་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས། །
འཚིག་པ་མ་ཟ། །
ལྗགས་གོང་ཡང་ཏིག་གནང་དང་། །
རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང༌)། །
གླིང་དཀར་སྟོད་ལ།
གླིང་དཀར་སྟོད་ལ། །
ཨ་ཅེའི་དབུ་ཞྭ་ལུས་སོང་།
དབུ་ཞྭ་ལུས་ཀྱང་དྲག་ཀ །
སང་ཞོགས་ཁྲོམ་ནས་ཉོས་ཆོག །
དགོངས་པ་མ་ཚོམས།
འཚིག་པ་མ་ཟ། །།
ལྗགས་གོང་ཡང་ཏིག་གནང་དང་། ༑



རེ་བ་རེ་འདོད་ཚོང་དཔོན་ལགས་ཀྱིས་གནང་བྱུང་( དང་)། །
གཞོན་པའི་རྒྱུན།
གཞོན་པའི་གཡས་ལ་བཞུགས་པའི། །
རྒྱ་གྲི་སྐར་མའི་སྨིན་དྲུག །
རྒྱ་གྲི་སྐར་མའི་སྨིན་དྲུག །
དགྲ་བོ་འདུལ་ཡས་དགོས་ཀྱིས།
གཞོན་པའི་གཡས་ལ་གྱོན་པའི། །
གོས་ཆེན་མཚལ་ཁའི་འོག་འཇུག །
གོས་ཆེན་མཚལ་ཁའི་འོག་འཇུག །
ཁྲོམ་རྒྱུག་དམག་ལ་དགོས་ཀྱིས། །
གཞོན་པའི་གཡས་ལ་བཞུགས་པའི། །
བེ་སེར་ཤ་ཀྲད་དཀར་ཆུང་། །
བེ་སེར་ཤ་ཀྲད་དཀར་ཆུང༌། །
ཕྱག་མདའ་རྒྱག་ལ་ད་གོས་ཀྱིས། །
གཞོན་པའི་གཡོན་ལ་བཞུགས་པའི། །
ཚིགས་ཁེབས་སྐར་མའི་སྨིན་དྲུག །
ཚིགས་ཁེབས་སྐར་མའི་སྨིན་དྲུག །
ཇ་ཁྲའི་བཀྲུག་ལ་དགོས་ཀྱིས། །
རྡོ་རྗེ་བྲག་གི་བྲག་དེ། །
རྡོ་རྗེ་བྲག་གི་བྲག་དེ། །



རྒྱབ་དེ་བྲག་ལ་བཞུགས་ཡོད། །
བྲག་ལ་འགྱུར་བ་མ་གཏོང་། །
རྒོད་ཕྲུག་གནས་བཟོད་བདེ་བ། །
རྡོ་རྗེ་བྲག་གི་མདུན་རི། ། །
མདུན་རི་མཚོ་རུ་བཞུགས་ཡོད། །
མཚོ་ལ་བྲི་ཆད་མ་གཏོང་། །
ངང་ཕྲུག་གནས་བཟོད་བདེ་བ། །
རྡོ་རྗེ་བྲག་གི་རྒྱལ་སྒོ། །
རྒྱལ་སྒོ་ཤར་ལ་གཏད་ཡོད། །
རྒྱལ་སྒོ་བརྒྱབ་པའི་ནང་ཁུལ་ལ། །
རྡོ་བཅལ་དངུལ་དཀར་མེ་ལོང་ཡོད། །
རྡོ་རྗེ་བྲག་གི་མགྲོན་སྐས ། །
མགྲོན་སྐས་གསེར་བརྩེགས་དངུལ་བརྩེགས། །
མགྲོན་སྐས་འཛེགས་པའི་ནང་ཁུལ་ལ། །
ཞལ་ལ་གཡུ་འབྲུག་ལྡིང་བ་ཡོད། །
གཡུ་འབྲུག་ལྡིང་བའི་སྒང་ལ། །
བཞུགས་གདན་སྟག་ལྤགས་གཟིག་ལྤགས། །
བཞི་ལྕོག་( གསོལ་ལྕོག་)ཡོད་ལ་གསེར་ཚགས་དངུལ་ཚགས་ཡོད། །
དེ་ཡི་སྟེང་ལ་ཞལ་དཀར་གཡུ་འབྲུག་ལྡིང་བ་ཡོད། །
]
ལྷོ་ཁ་ཁུལ་དུ་ཐོག་བརྩེགས་ཉིས་ཐོག་ཏུ་འཛེགས་བྱེད་ཀྱི་སྐས་འཛེགས་ལ་ཟེར།



བུ་མོ་རང་ཡུལ་ཕྱོགས་ལ་གཏོང་རོགས་གནང་།
ཡབ་ཆེན་ཀུན་བཟང་བདེ་ཆེན་བདག་ལ་གསོན། །
བུ་མོ་རང་ཡུལ་ཕྱོགས་ལ་གཏོང་རོགས་གནང༌། །
བུ་མོ་རང་ཡུལ་ཕྱོགས་ལ་འགྲོ་དུས། ། །
བུ་མོའི་སྐལ་ལ་སྐལ་ཆ་( བགོ་སྐལ་) གནང་རོགས་གནང༌། །
གསེར་སྐུ་ཕྱག་ན་རྡོ་རྗེ་གནང་རོགས་གནང་། །
གསེར་སྐུ་ཕྱག་ན་རྡོ་རྗེ་ཡོང་དོགས་མེད། །
སོ་སོའི་རྣ་རྒྱན་གཡུ་ཆེན་བསྣམས་ཐད་གནང་། །
ཡབ་ཆེན་ཀུན་བཟང་བདེ་ཆེན་བདག་ལ་གསོན། །
བུ་མོ་རང་ཡུལ་ཕྱོགས་ལ་གཏོང་རོགས་གནང་། །
བུ་མོ་རང་ཡུལ་ཕྱོགས་ལ་འགྲོ་དུས། །
བུ་མོའི་སྐལ་ལ་སྐལ་ཆ་( བགོ་སྐལ་）གནང་རོགས་གནང་། །
བྱུ་རུ་རྟ་མགྲིན་དམར་པོ་གནང་རོགས་གནང་། །
བྱུ་རུ་རྟ་མགྲིན་དམར་པོ་ཡོང་དོགས་མེད། །
བུ་མོའི་སྐེ་རྒྱན་བསྣམས་ཐད་གནང་། །
ཡབ་ཆེན་ཀུན་བཟང་བདེ་ཆེན་བདག་ལ་གསོན། །
བུ་མོ་རང་ཡུལ་ཕྱོགས་ལ་གཏོང་རོགས་གནང༌། ། །
བུ་མོ་རང་ཡུལ་ཕྱོགས་ལ་འགྲོ་དུས། །
བུ་མོའི་སྐལ་ལ་སྐལ་ཚ( བགོ་སྐལ་）གནང་རོགས་གནང༌། །
དགོན་པའི་ཚོགས་དུང་དཀར་པོ་གནང་རོགས་གནང་། །
དགོན་པའི་ཚོགས་དུང་དཀར་པོ་ཡོང་དོགས་མེད། །
ཕྱག་ལ་བཞེས་པའི་དབུས་དུང་བསྣམས་ཐད་གནང་། །
11



དགུང་བསངས་མཐོན་པོ།
དགུང་བསངས་མཐོན་པོར་གྲོགས་པོའི་གནས་ཁང་བརྒྱབ། །
དྲོ་འཇམ་ཉི་མ་གྲོགས་པོ་མགྲོན་པོར་ཕེབས། །
ཁྱེད་རང་གནས་ཁང་མ་འགྱུར་བརྟན་དུ་བཞུགས། །
ང་ནི་མགྲོན་པོར་མི་སྡོད་ལོག་ནས་འགྲོ། །
ཐད་མཁན་རྣམས་ཚོ་སེམས་སྡུག་མ་གནང་ཞིག །
གཟིམ་ཆུང་བརྒྱ་ལ་གཡུང་དྲུང་བསྒྲིགས་ནས་བཞག་ཡོད། །
པདྨ་ཅན་གྱི་རི།
པདྨ་ཅན་གྱི་རི་འདི་ག་རེའི་རི་རས། །
པདྨ་ཅན་གྱི་རི་འདི་གསེར་གྱི་རི་རེད། །
གསེར་གྱི་རི་ཡི་སྟེང་ལ་བྱ་ཞིག་བབས། །
བྱ་ལ་བྱ་ཕོ་སེར་བྱ་ངང་པ་བབས། །
སེར་བྱ་བཞུགས་མཁན་མ་རེད་ཐད་མཁན་རེད། །
སེར་བྱ་རྒྱ་གར་ཤར་ལ་ཐད་མཁན་རེད། །
ཐད་མཁན་གྱི་མི་ལ་བཀྲིས་ཤོག །
ནམ་མཁའ་ཟླ་ལས་གསལ་བའི་བཀྲིས་ཤོག །
བཞུགས་མཁན་མི་ལ་གཡང་ཆགས་ཡོད། །
ཕ་ཤུལ་བུ་ཡིས་འཛིན་པའི་གཡང་ཆགས་ཡོད། །
པདྨ་ཅན་གྱི་རི་འདི་ག་རེའི་རི་རས། །
པདྨ་ཅན་གྱི་རི་འདི་གཡུ་ཡི་རི་རེད། །
གཡུ་ཡི་རི་ཡི་སྒང་ལ་བྱ་ཞིག་བབས། །
12



བྱ་ལ་བྱ་ཕོ་ཁུག་བྱ་སྔོན་པོ་བབས། །
ཁུག་བྱ་བཞུགས་མཁན་མ་རེད་ཐད་མཁན་རེད། །
ཁུག་བྱ་མོན་གྱི་གཞུང་ལ་ཐད་མཁན་རེད། །
ཐད་མཁན་མི་ལ་བཀྲིས་ཤོག །
བཞུགས་མཁན་མི་ལ་གཡང་ཆགས་ཡོད། །
ཕ་ཤུལ་བུ་ཡིས་འཛིན་པའི་གཡང་ཆགས་ཡོད། །
པདྨ་ཅན་གྱི་རི་འདི་ག་རེའི་རི་རས། །
པདྨ་ཅན་གྱི་རི་འདི་དུང་གི་རི་རེད། །
དུང་གི་རི་ཡི་སྒང་ལ་བྱ་ཞིག་བབས། །
བྱ་ལ་བྱ་ཕོ་རྒྱུ་གར་རྨ་བྱ་བབས། །
རྨ་བྱ་བཞུགས་མཁན་མ་རེད་ཐད་མཁན་རེད། །
རྨ་བྱ་རྒྱ་གར་ཤར་ལ་ཐད་མཁན་རེད། །
ཐད་མཁན་མི་ལ་བཀྲིས་ཤོག ། །
བཞུགས་མཁན་མི་ལ་གཡང་ཆགས་ཡོད། །
ཕ་ཤུལ་བུ་ཡིས་འཛིན་པའི་གཡང་ཆགས་ཡོད། །
བཀྲ་ཤིས་ལུང་པའི་ཕུ་ལ།།
བཀྲིས་བྱས་པ་ལུང་པའི་ཕུ་ལ་ཨོ་ལོས་གཡག་གུ་གློད་ནས་བཞག་ཡོད། །
གཡག་གུ་རོག་པོ་གློད་ནས་བཞག་ཡོད། །
འུར་རྡོ་ཆུ་མིག་དགུ་སྒྲིལ་འཁྱེར་ནས་ཨོ་ལོའི་གཡག་གུ་རོག་པོ་རུ་བ་ལ་འགྲོ་དགོས།
གཡག་གུ་རུབ་རུབ་རུབ་ལ་འགྲོ་དགོས།
13



བཀྱིས་བྱས་པ་ལུང་པའི་བར་ལ་ཨོ་ལོས་མཛོ་མོ་གློད་ནས་བཞག་ཡོད། །
བར་ལ་ཨོ་ལོས་མཛོ་མོ་གློད་ནས་བཞག་ཡོད། །
མཛོ་མོ་ཁྱུང་དཀར་གློད་ནས་བཞག་ཡོད། །
མཁྲེགས་ཤིང་སྟར་ཁའི་འོ་ཟོ་འཁྱེར་ནས་ཨོ་ལོས་མཛོ་མོ་བཞོ་ལ་འགྲོ་དགོས། །
ཁྱུང་དཀར་མཛོ་མོ་བཞོ་ལ་འགྲོ་དགོས།
བཀྲིས་བྱས་པ་ལུང་པའི་མདོ་ལ་ཨོ་ལོས་རྟ་ཕོ་གློད་ནས་བཞག་ཡོད། །
གསེར་ལྡན་ངང་པ་གློད་ནས་བཞག་ཡོད། །
ཆག་དང་ཆུ་འདུར་འཁྱེར་ནས་ཨོ་ལོས་རྟ་ཕོ་རུབ་ལ་འགྲོ་དགོས།
སེར་ལྡན་ངང་པ་རུབ་ལ་འགྲོ་དགོས།
ལ་དེ་རྒྱུ་ཚ་ལ་ཡི་རྩེ་རུ།
ལ་དེ་རྒྱ་ཚ་ལ་ཡི་རྩེ་རུ། །།
ལ་རྩེ་ཡ་ལ་སྟག་གི་སྟག་ཚང་ཡོད་ལ། །
ལ་དེ་རྒྱ་ཚ་ལ་ཡི་རྩེ་རུ། །
ལ་རྩེ་ཡ་ལ་སྟག་གི་སྟག་ཚང་ཡོད་ལ། །
ལ་རྩེ་ཡ་ལ་སྟག་གི་སྟག་ཚང་ཡོད་ལ། །
སྟག་གི་སྟག་ཚང་ནང་ལ་ལོ་གསུམ་བསྡད། །
སྟག་ཕྲུག་བརྒྱ་དང་རྩེད་མོ་རྩེད། །
སྟག་གི་ཨ་ཕ་ཡོང་ཡང་ཞེད་དགོས་མེད། །
སྟག་གི་ཨ་མ་ཡོང་ཡང་ཞེད་དགོས་མེད། །
ལ་དེ་རྒྱུ་ཚ་ལ་ཡི་དཀྱིལ་དུ། །
14



ལ་དེ་རྒྱ་ཚ་ལ་ཡི་དཀྱིལ་དུ། །
ལ་དཀྱིལ་ཡ་ལ་གཟིག་གི་གཟིག་ཚང་ཡོད་ལ། །
ལ་དཀྱིལ་ཡ་ལ་གཟིག་གི་གཟིག་ཚང་ཡོད་ལ། །
གཟིག་གི་གཟིག་ཚང་ནང་ལ་ལོ་གསུམ་བསྡད། །
གཟིག་ཕྲུག་བརྒྱ་དང་རྩེད་མོ་རྩེད། །
གཟིག་གི་ཨ་ཕ་ཡོང་ཡང་ཞེད་དགོས་མེད། །
གཟིག་གི་ཨ་མ་ཡོང་ཡང་ཞེད་དགོས་མེད། །
ལ་དེ་རྒྱ་ཚ་ལ་ཡི་གཞུང་དུ། །
ལ་དེ་རྒྱ་ཚ་ལ་ཡི་གཞུང་དུ། །
ལ་དཀྱིལ་ཡ་ལ་དོམ་གྱི་དོམ་ཚང་ཡོད། །
ལ་དཀྱིལ་ཡ་ལ་དོམ་གྱི་དོམ་ཚང་ཡོད། །
དོམ་གྱི་དོམ་ཚང་ནང་ལ་ལོ་གསུམ་བསྡད། །
དོམ་ཕྲུག་བརྒྱ་དང་རྩེད་མོ་རྩེད། །
དོམ་གྱི་ཨ་ཕ་ཡོང་ཡང་ཞེད་དགོས་མེད། །
དོམ་གྱི་ཨ་མ་ཡོང་ཡང་ཞེད་དགོས་མེད། །
འཛམ་བུ་གླིང་ལ་མེད་པ་མ་རེད།
འཛམ་བུ་གླིང་ལ་མེད་པ་མ་རེད། །
སེར་པོ་གསེར་གྱི་བང་མཛོད་ཡོག་རེད། །
བང་མཛོད་སྒོ་མོ་ཕྱེ་སོང་ཟེར་ན། །
ལྡེ་མིག་ཨ་ཅེའི་ཕྱག་ལ་ཡོད། །
ཨ་ཅེ་རྒན་པའི་ཕྱག་ལ་ཡོད། །
15



འཛམ་བུ་གླིང་ལ་མེད་པ་མ་རེད། །
སྔོན་པོ་གཡུ་ཡི་བང་མཛོད་ཡོག་རེད། །
བང་མཛོད་སྒོ་མོ་ཕྱེ་སོང་ཟེར་ན། །
ལྡེ་མིག་ཨ་ཅེའི་ཕྱག་ལ་ཡོད། །
ཨ་ཅེ་རྒན་པའི་ཕྱག་ལ་ཡོད། །
འཛམ་བུ་གླིང་ལ་མེད་པ་མ་རེད། །
དཀར་པོ་དུང་གི་བང་མཛོད་ཡོག་རེད། །
བང་མཛོད་སྒོ་མོ་ཕྱེ་སོང་ཟེར་ན། །
ལྡེ་མིག་ཨ་ཅེའི་ཕྱག་ལ་ཡོད། །
ཨ་ཅེ་རྒན་པའི་ཕྱག་ལ་ཡོད། །
རི་བོ་བདེ་ཆེན་མ་ཆགས་བདེ་ཆེན་ཆགས།
རི་བོ་བདེ་ཆེན་མ་ཆགས་བདེ་ཆེན་ཆགས། །
རི་བོ་བདེ་ཆེན་ཉི་མའི་ལྷོ་ལ་ཆགས། །
རྩེ་མོ་ཡ་ལ་བ་ལུའི་ན་བཟའ་བཞེས། །
དཀྱིལ་པ་( སྐེད་པ་)ཡ་ལ་མུ་ཏིག་དབུ་ཞྭ་བཞེས། །
རྩ་བ་མ་གིར་ཆུ་མོས་གཡས་སྐོར་བརྒྱབ། །
རི་བོ་བདེ་ཆེན་མ་ཆགས་བདེ་ཆེན་ཆགས། །
རི་བོ་བདེ་ཆེན་ཉི་མའི་ནུབ་ལ་ཆགས། །
རྩེ་མོ་ཡ་ལ་བ་ལུའི་ན་བཟའ་བཞེས། །
དཀྱིལ་པ་(སྐེད་པ་) ཡ་ལ་མུ་ཏིག་དབུ་ཞྭ་བཞེས། །



རྩེ་བ་མ་གིར་ཆུ་མོས་གཡས་སྐོར་བརྒྱབ། །
རི་བོ་བདེ་ཆེན་མ་ཆགས་བདེ་ཆེན་ཆགས། །
རི་བོ་བདེ་ཆེན་ཉི་མའི་བར་ལ་ཆགས། །
རྩེ་མོ་ཡ་ལ་བ་ལུའི་ན་བཟའ་བཞེས། །
དཀྱིལ་པ་( སྐེད་པ་)ཡ་ལ་མུ་ཏིག་དབུ་ཞྭ་བཞེས། །
རྩ་བ་མ་གིར་ཆུ་མོས་གཡས་སྐོར་བརྒྱབ། །
རི་བོ་བདེ་ཆེན་མ་ཆགས་བདེ་ཆེན་ཆགས། །
རི་བོ་བདེ་ཆེན་ཉི་མའི་བྱང་ལ་ཆགས། །
རྩེ་མོ་ཡ་ལ་བ་ལུའི་ན་བཟའ་བཞེས། །
དཀྱིལ་པ་( སྐེད་པ་) ཡ་ལ་མུ་ཏིག་དབུ་ཞྭ་བཞེས། །
རྩ་བ་མ་གིར་ཆུ་མོས་གཡས་སྐོར་བརྒྱབ། །
ཤེལ་བྲག་རྒྱབ་རིའི་ལྡེབས་ལ།
ཤེལ་བྲག་རྒྱབ་རིའི་ལྡེབས་ལ། །
གཞོན་པས་ལྟད་མོ་ལྟ་གར་ཕྱིན་པས། །
དཀར་གསལ་ཟླ་བ་གཅིག་དང་། ། །
དྲོ་འཇམ་ཉི་མ་གཉིས་དང་མཇལ་བྱུང་། །
དཀར་གསལ་ཟླ་བ་འདི་ནི། །
འཛམ་གླིང་མུན་པ་སེལ་བར་དགོས་ཀྱིས། །
དྲོ་འཇམ་ཉི་མ་འདི་ནི་འཛམ་གླིང་ས་ཆ་དྲོད་པར་དགོས་ཀྱིས། ། །



ཤེལ་བྲག་རྒྱབ་རིའི་ལྡེབས་ལ། །
ཕོ་གཞོན་སྲས་པོ་གཅིག་དང༌། །
མོ་གཞོན་སྲས་མོ་གཉིས་དང་འཕྲད་བྱུང༌། །
ཕོ་གཞོན་སྲས་པོ་འདི་ནི། །
ཕྱི་ཡི་ཕྱི་སྒོ་བསྐྱོན་པར་དགོས་ཀྱིས། །
མོ་གཞོན་སྲས་མོ་འདི་ནི། །
ནང་གི་ནང་སྒོ་( ནང་ལས་)གཏོང་བར་དགོས་ཀྱིས། །
ཤེལ་བྲག་རྒྱབ་རིའི་ལྡེབས་ལ། །
ཁྱུང་དཀར་མཛོ་ཕོ་གཅིག་དང་། །
ཁྱུང་ནག་མཛོ་མོ་གཉིས་དང་མཇལ་བྱུང་། །
ཁྱུང་དཀར་མཛོ་ཕོ་འདི་ནི། །
ཕྱི་ཡི་ས་ཞིང་འདེབས་ལ་དགོས་ཀྱིས། །
ཁྱུང་ནག་མཛོ་མོ་འདི་ནི། །
འཛམ་གླིང་དཀར་ཕྱུ་( འོ་མ་)བཞོ་བར་དགོས་ཀྱིས། །
ཕུ་ཡ་ན་མ་ཆགས་ཕུ་ཡ་རུ་ཆགས།
ཕུ་ཡ་ན་མ་ཆགས་ཕུ་ཡ་རུ་ཆགས། །
ཕུ་ཡ་ན་གངས་རི་དཀར་པོ་ཆགས། །
གངས་དཀར་པོ་སེང་གེ་སྡོད་ས་རེད།
བར་ཡ་ན་མ་ཆགས་བར་འདི་རུ་ཆགས། །
བར་འདི་ན་མ་ཆགས་བར་འདི་རུ་ཆགས། །
བར་འདི་ན་གཡུ་ཐོག་ཟམ་པ་ཆགས། །
18



གཡུ་ཐོག་ཟམ་པའི་སྟེང་ན་མི་ནག་སྡོད་ས་ཡིན། །
མདའ་མ་རུ་མ་ཆགས་མདའ་མ་རུ་ཆགས། །
མདའ་མ་རུ་སྐྱིད་ཆུ་སྔོན་མོ་ཆགས། །
སྐྱིད་ཆུ་སྔོན་མོ་ཆགས་པ་འདི། །
ཉ་ཆུང་བརྒྱ་ཡི་སྡོད་ས་ཡིན། །
ནམ་མཁའ་ཡ་ལ་གཟིགས་དང་།
ནམ་མཁའ་ཡ་ལ་གཟིགས་དང༌། །
སྐར་མ་གྲངས་མེད་གྲངས་ཚད། །
མིང་བྱེད་ཡག་པའི་སྐར་མ། །
ཤར་གྱི་རྒྱ་གར་འོད་ཟེར། །
ས་གཞི་མ་ལ་གཟིགས་དང་། །
རྡེའུ་གྲངས་མེད་གྲངས་ཚད། །
མིང་བྱད་ཡག་པའི་རྡེའུ། །
ལྷ་སའི་རྡོ་རིང་ཆེན་མོ། །
བཞུགས་གྲལ་མ་ལ་གཟིགས་དང་། །
མི་ཕོ་གྲངས་མེད་གྲངས་ཚད། །
མིང་བྱད་ཡག་པའི་མི་ཕོ། །
གླིང་གི་གེ་སར་རྒྱལ་པོ། །
ཉི་མ་ཤར་གྱི་ཕྱོགས་ནས་གླུའི་སྒོ་མོ་ཕྱེ་བོ།
ཉི་མ་ཤར་གྱི་ཕྱོགས་ནས་གླུའི་སྒོ་མོ་ཕྱེ་བོ། །
གླུའི་སྒོ་མོ་ཕྱེ་བའི་ལྡེ་མིག་གཡར་པོ་ཞུ་བོ། །



ལྡེ་མིག་རྒྱལ་སྒོའི་ཤར་གྱི་བང་གའི་སྟེང་ལ་བཞག་ཡོད། །
བསོད་ནམས་ཅན་གྱིས་མ་གཏོགས་གཞན་གྱིས་མི་ཤེས། །
ལས་འགྲོ་ཅན་གྱིས་མ་གཞི་( མ་གཏོགས་)ལྡེ་མིག་ཕྱེ་ས་མེད། །
ཉི་མ་ལྷོ་ཡི་ཕྱོགས་ནས་གླུའི་སྒོ་མོ་ཕྱེ་བོ། །
གླུའི་སྒོ་མོ་ཕྱེ་བའི་ལྡེ་མིག་གཡར་པོ་ཞུ་བོ། །
ལྡེ་མིག་རྒྱལ་སྒོའི་ཤར་གྱི་བང་གའི་སྟེང་ལ་བཞག་ཡོད། །
བསོད་ནམས་ཅན་གྱིས་མ་གཏོགས་གཞན་གྱིས་མི་ཤེས། །
ལས་འགྲོ་ཅན་གྱིས་མ་གཞི་(མ་གཏོགས་) ལྡེ་མིག་ཕྱེ་ས་མེད། །
ཉི་མ་ནུབ་ཀྱི་ཕྱོགས་ནས་གླུའི་སྒོ་མོ་ཕྱེ་བོ། །
གླུའི་སྒོ་མོ་ཕྱེ་བའི་ལྡེ་མིག་གཡར་པོ་ཞུ་བོ། །
ལྡེ་མིག་རྒྱལ་སྒོའི་ཤར་གྱི་བང་གའི་སྟེང་ལ་བཞག་ཡོད། །
བསོད་ནམས་ཅན་གྱིས་མ་གཏོགས་གཞན་གྱིས་མི་ཤེས། །
ལས་འགྲོ་ཅན་གྱིས་མ་གཞི་( མ་གཏོགས་)ལྡེ་མིག་ཕྱེ་ས་མེད། །
ཉི་མ་བྱང་གི་ཕྱོགས་ནས་གླུའི་སྒོ་མོ་ཕྱེ་བོ། །
གླུའི་སྒོ་མོ་ཕྱེ་བའི་ལྡེ་མིག་གཡར་པོ་ཞུ་བོ། །
ལྡེ་མིག་རྒྱལ་སྒོའི་ཤར་གྱི་བང་གའི་སྟེང་ལ་བཞག་ཡོད། །
བསོད་ནམས་ཅན་གྱིས་མ་གཏོགས་གཞན་གྱིས་མི་ཤེས། །
ལས་འགྲོ་ཅན་གྱིས་མ་གཞི་( མ་གཏོགས་)ལྡེ་མིག་ཕྱེ་ས་མེད། །
རི་སྣ་ག་ཚོད་འདུག
20



བསམ་ཡས་ཧས་པོ་རི་ལ་རི་སྣ་ག་ཚོད་འདུག །
རི་སྣ་མང་པོ་མི་འདུག་བརྒྱ་དང་སུམ་ཅུ་སོ་བརྒྱུད་འདུག །
ལྷ་ས་ལྕགས་པོ་རི་ལ་རི་སྣ་ག་ཚོད་འདུག །
རི་སྣ་མང་པོ་མི་འདུག་བརྒྱ་དང་སུམ་ཅུ་སོ་བརྒྱད་འདུག །
རྩེད་ཐང་གོང་པོ་རི་ལ་རི་སྣ་ག་ཚོད་འདུག །
རི་སྣ་མང་པོ་མི་འདུག་བརྒྱ་དང་སུམ་ཅུ་སོ་བརྒྱུད་འདུག །
རི་སྣ་འཛེགས་བཞིན་དར་ལྕོག་འཛུགས་མཁན་རླུང་རྟ་རི་ལས་མཐོ་བ།
ཨ་རོགས་ཁམས་པ།
ཨ་རོགས་ཁམས་པ་ཁམས་ལ་ཐད་མཁན་རེད། །
བུ་མོ་ང་ལ་ཞབས་ཕྱགས་གནང་རོགས་གནང་། །
བུ་མོ་ཁྱེད་ལ་ཞབས་ཕྱགས་ཞོགས་ཡས་མེད། །
བུ་མོ་ཁྱོད་ལ་ཞག་གསུམ་སྙིང་སྡུག་ཡིན། །
ཚེ་གང་གཏན་གྲོགས་གངས་ཀྱི་དཀྱིལ་ལ་ཡིན། །
གངས་ལ་ཉི་མ་ཤར་དུས་སེམས་པ་དགའ་ཡང་དགའ། །
གངས་ཆུ་ཀླུང་ལ་འབབ་དུས་སེམས་པ་སྐྱོ་ཡང་སྐྱོ། །
སྣང་བ་སྐྱིད་པ་ལ། །
གཞོན་པས་རྒྱལ་རྩེ་གཞུང་ལ་སྣང་བ་སྐྱིད་པ་ལ། །
ཆུ་མོ་ཆེ་ཙམ་བཞུགས་དང་སྣང་བ་སྐྱིད་པ་ལ། །
གྲུ་ཤན་རྟ་མགོ་ཡོག་རེད་སྣང་བ་སྐྱིད་པ་ལ། །
གྲུ་ཤན་རྟ་མགོའི་སྟེང་ལ་སྣང་བ་སྐྱིད་པ་ལ། །



གནས་བཟང་ཙ་རི་བསྐོར་བའི་ཆོས་གྲོགས་ཚོ། །
གསེར་གྱི་རི་ལ་ཐད་ནུ་མཉམ་པོར་ཐད། །
གསེར་གྱི་རི་ཡི་ལ་རྫས་གསོལ་ན་མཉམ་པོར་གསོལ། །
གཞོན་པའི་ལས་དང་སྡིག་སྒྲིབ་དག་ན་མཉམ་པོར་དག །
གནས་ལ་དང་པོ་མ་ཆགས་དང་པོ་ཆགས།
གནས་ལ་དང་པོ་མ་ཆགས་དང་པོ་ཆགས། །
གནས་ལ་དང་པོ་ཆོས་འཁོར་ལྷ་ས་ཆགས། །
གནས་ཀྱི་ནང་ལ་བཞུགས་མཁན་ཚོ། །
བུ་མོ་ང་ལ་གཞས་ཤིག་གཏོང་རོགས་གནང༌། །
བུ་མོ་ང་ནི་ཐག་རིང་དྲན་ནས་ཡོང་། །
ས་འདི་དོག་པོ་འདོམ་ལ་མཇལ་ནས་ཡོང་། །
སྤྲིན་བཟང་དཀར་པོ་ཚད་ལ་བཙུགས་ནས་ཡོད། །
ལ་ཆེན་རྣམས་ཚོ་སྐས་རྩ་འཛེགས་པ་འཛེགས་ཡོད། །
ལ་ཆུང་རྣམས་ནི་ཐེམ་པ་འགོམ་གང་འགོམ་ཡོད། །
རྟ་དེ་རྒྱ་རྟ་བོད་རྟ།
རྟ་དེ་རྒྱ་རྟ་བོད་རྟ་ཧོར་རྟ་གསུམ། །
འགྲོས་དེ་བདེ་པོ་ཡིན་ན་རྒོད་པ་ཡིན། །
ཐང་ན་བདེ་ས་བྱས་ལ་འཕྲད་རྒྱུར་ཞུས། །
ཁྱི་དེ་རྒྱ་ཁྱི་བོད་ཁྱི་ཧོར་ཁྱི་གསུམ། །
ཁ་དེ་ཚ་པོ་ཡིན་ན་རྒོད་པ་ཡིན། །
སྲང་ཧྲག་དོག་ས་ཞིག་ལ་འཕྲད་རྒྱུར་ཞུས། །



མི་དེ་རྒྱ་མི་བོད་མི་ཧོར་མི་གསུམ། །
གཞས་དེ་མཁས་པོ་ཡིན་ན་རྒོད་པ་ཡིན། །
དོ་དགོང་གཞས་རྭ་འདི་ལ་སྤྲོ་རྒྱུར་ཞུས། །
མཛོ་དེ་རྒྱ་མཚོ་བོད་མཛོ་ཧོར་མཚོ་གསུམ། །
རྭ་ཅོ་རྣོ་པོ་ཡིན་ན་རྒོད་པ་ཡིན། །
རྒྱ་ཞིང་རིང་མོའི་སྒང་ལ་སྤྲོ་རྒྱུར་ཞུས། །
af
A
ir
ལྷ་ས་ལྕགས་པོ་རི་ལ།
ལྷ་ས་ལྕགས་པོ་རི་ལ། ། །
རི་སྣ་ག་ཚོད་འདུག་གམ། །
རི་སྣ་མང་པོ་མི་འདུག །
རི་སྣ་བརྒྱ་དང་རྩ་བརྒྱུད། །
རི་སྣ་སྐོར་ཤིག་སྐོར་ཤིག །
དར་ལྕོག་འཛུགས་ཤིག་འཛུགས་ཤིག །
དར་ལྕོག་འཛུགས་ན་མ་འགོག །
རླུང་རྟ་རི་ལས་མཐོ་བ། །
བསམ་ཡས་ཧས་པོ་རི་ལ། །
རི་སྣ་ག་ཚོད་འདུག་གམ། །
རི་སྣ་མང་པོ་མི་འདུག །
རི་སྣ་བརྒྱ་དང་རྩ་བརྒྱད། །
རི་སྣ་སྐོར་ཤིག་སྐོར་ཤིག །
དར་ལྕོགས་འཛུགས་ཤིག་འཛུགས་ཤིག། །
དར་ལྕོགས་འཛུགས་ན་མ་འགོག །
S
M
GK
GH



རླུང་རྟ་རི་ལས་མཐོ་བ། །
རྩེད་ཐང་གོང་པོ་རི་ལ། །
རི་སྣ་ག་ཚོད་འདུག་གམ། །
རི་སྣ་མང་པོ་མི་འདུག །
རི་སྣ་བརྒྱ་དང་རྩ་བརྒྱད། །
གོང་པོ་རི།
གོང་པོ་རི་འདི་བར་སྣང་མཁའ་ལ་ཡོད། །
རྩེ་མོ་གནམ་ལ་མ་ཐུག་ཁྲུ་གང་ཡོད། །
སྐེད་པ་བྲག་ལ་མ་ཐུག་ཁྲུ་གང་ཡོད། །
ཚོ་བ་ས་ལ་མ་ཐུག་ཁྲུ་གང་ཡོད། །
ཤར་དེ་རྟ་མཆོག་གིས་ནི་བཀྱག་ནས་ཡོད། །
རྟ་མཆོག་ཟིལ་པ་ཅན་གྱིས་བཀྱག་ནས་ཡོད། །
ལྷོ་འདི་སྡིག་པས་བཀྱག་ནས་ཡོད། །
སྡིག་པ་ར་ཙས་བཀྱག་ནས་ཡོད། །
ནུབ་འདི་ཀླུང་གིས་བཀྱིག་ནས་ཡོད། །
གླང་ཆེན་མཆེ་བ་ཅན་གྱིས་བཀྱག་ནས་ཡོད། །
བྱང་འདི་རྨ་བྱས་བཀྱག་ནས་ཡོད། །
རྨ་བྱ་འཇའ་རིས་ཅན་གྱིས་བཀྱག་ནས་ཡོད། །
ཕྱག་མཛུབ་ལྔ།
ཕྱག་མཛུབ་ལྔ་པོའི་དཀྱིལ་གྱི་མཐེ་བོང་འདི། །
དཀར་པོ་བ་སོའི་མཐེབ་ཀོར་གོན་རྒྱུ་ཞུས། །
24



མདའ་མོ་ཚ་པོ་ཕར་ལ་རྒྱུག་ཡས་ཞུ། །
གཞུ་མོ་ཚ་མོ་ཚུར་ལ་བཀུག་རྒྱུ་ཞུ། །
ཕྱག་མཛུབ་ལྔ་པོའི་དཀྱིལ་གྱི་གུང་འཛུབ་འདི། །
དར་གོས་ཆེན་སྣ་ཚོགས་འཚེམ་རྒྱུ་ཞུས། །
ཕྱག་མཛུབ་ལྔ་པོའི་དཀྱིལ་གྱི་དཀྱིལ་མཛུབ་དེ། །
གསེར་པོ་སེར་གྱི་ཚིགས་ཁེབས་གོན་རྒྱུ་ཞུ། །
ཁྲོམས་འདུ་མི་དམངས་རྣམས་ལ་ངོམས་རྒྱུ་ཞུ། །
ཕྱག་མཛུབ་ལྔ་པོའི་དཀྱིལ་གྱི་ཕུད་གཏོར་དེ། །
ཡར་ལ་དཀོན་མཆོག་མཆོད་པ་འབུལ་རྒྱུ་ཞུས། །
མར་ལ་ངན་སློང་སྦྱིན་པ་གཏོང་རྒྱུ་ཞུས། །
ཕྱག་མཛུབ་ལྔ་པོའི་དཀྱིལ་གྱི་མཐེ་ཆུང་དེ། །
གྲོ་ནས་བྲེ་གསུམ་ཕྱགས་རྒྱུ་ཞུས། །
དཀར་པོ་ནས་ཀྱི་བང་ཁ་རྒྱག་རྒྱུ་ཞུས། །
ཧོར་ཟླ་བྱུང་ནས་ཕེབས་པའི་བྱ་གཅིག་རོ།
ཧོར་ཟླ་བྱུང་ནས་ཕེབས་པའི་བྱ་གཅིག་རོ། །
བྱང་ཕྱོགས་ཧོར་ཟླའི་གླིང་གི་བྱ་གཅིག་རོ། །
བྱུ་འདི་ད་རངས་ཕེབས་པ་གང་ནས་ཕེབས། །
ཡང་བསྐྱར་བསྡད་ས་ཐད་ཐད་གང་ལ་འཐད། །
ད་རངས་ཡོང་ཡོང་གླིང་དཀར་སྟོད་ནས་ཡོང་། །
དོ་ནུབ་འགྲོ་འགྲོ་བྱ་མང་གཞུང་ལ་འགྲོ། །
ང་ཡི་ཡབ་ཡུམ་སྐུ་ཁམས་བཟང་ལོས་འདུག །



སྐུ་ཁམས་བཟང་ལོས་སྔར་ལྟརཡོད་ཟེར་ན། །
གཏམ་སྙན་ཞུ་རྒྱུ་མེད་དེ་གཏམ་ལན་ཞུ། །
ཚེས་པ་བཅུ་དང་བཅོ་ལྔ་དུས་བཟང་ཡིན། །
གྲུ་ཤན་རྟ་མགོ་ཨང་གསར་དཔང་ལེན་ཞུ། །
གྲུ་པ་གཞས་མ་རྣམས་ལ་སྦྱོང་བརྡར་བྱས། །
དུང་དང་རྒྱ་གླིང་ནང་ནས་སྙན་ཁམས་སྦྱར། །
ག་དུག་དང་རྒྱུན་མཚན་རྣམས་ལ་ཡར་བཟེད་སྒྲོན། །
སྒོ་མང་སྒེའུ་ཁུང་རྣམས་ལ་ཕྱི་བདར་བཀྱོན། །
ཞོགས་པ་བྱ་ཕོ་དེ་ལ་དཔེ་བྱས་ནས། །
ཞོགས་པ་ལངས་བའི་སྔ་བ་བུ་མོས་བྱས། །
དགོང་མོ་ཁྱི་གུ་དེ་ལ་དཔེ་བྱས་ནས། །
འགྲོ་སྐས་ཡར་འཛེགས་མར་བབ་བུ་མོས་བྱས། །
ཨ་མའི་གསེར་གཡུ་མུ་ཏིག་བུ་མོས་གོན། །
དཔེ་ཞིག་ཟེར་དགོས་ཡོད། །
དཔེ་ཞིག་མ་ཟེར་དཔེ་ཞིག་ཟེར་དགོས་ཡོད། །
དེ་ནས་ཆོས་འཁོར་ལྷ་སའི་དཔེ་ཞིག་ཟེར་དགོས་ཡོད། །
གཡང་ཞིག་མ་སྒུག་གཡང་ཞིག་སྒུག་དགོས་ཡོད། །
གནས་བདག་མ་གཅིག་དཔལ་ལྷའི་གཡང་ཞིག་སྒུག །
དབྱར་ཁའི་དུས་སུ་མཆོད་པ་འབུལ་དགོས་ཡོད། །
མེ་ཏོག་པད་མ་བརྒྱ་ཡི་མཆོད་པ་འབུལ་དགོས་ཡོད། །
དགུན་ཁའི་དུས་སུ་མཆོད་པ་འབུལ་དགོས་ཡོད། །
ཞལ་ཟས་རི་མོ་བརྒྱ་ཡི་མཆོད་པ་འབུལ་དགོས་ཡོད། །
26



ནམ་ཞག་གཏན་དུ་མཆོད་པ་འབུལ་དགོས་ཡོད། །
མཁའ་འགྲོ་གླུ་གཞས་བརྒྱ་ཡི་མཆོད་པ་འབུལ་དགོས་ཡོད། །
དཔེ་ཞིག་མ་ཟེར་དཔེ་ཞིག་ཟེར་དགོས་ཡོད། །
དེ་ནས་ཆོས་འཁོར་བསམ་ཡས་དཔེ་ཞིག་ཟེར་དགོས་ཡོད། །
གཡང་ཞིག་མ་སྒུག་གཡང་ཞིག་སྒུག་དགོས་ཡོད་ཟེར། །
གནས་བདག་མ་གཅིག་དཔལ་ལྷའི་གཡང་ཞིག་སྒུག །
དབྱར་ཁའི་དུས་སུ་མཆོད་པ་འབུལ་དགོས་ཡོད། །
མེ་ཏོག་པད་མ་བརྒྱ་ཡི་མཆོད་པ་འབུལ་དགོས་ཡོད། །
དགུན་ཁའི་དུས་སུ་མཆོད་པ་འབུལ་དགོས་ཡོད། །
ཞལ་ཟས་རི་མོ་བརྒྱ་ཡི་མཆོད་པ་འབུལ་དགོས་ཡོད། །
ནམ་ཞག་གཏན་དུ་མཆོད་པ་འབུལ་དགོས་ཡོད། །
མཁའ་འགྲོ་གླུ་གཞས་བརྒྱ་ཡི་མཆོད་པ་འབུལ་དགོས་ཡོད། །
དཔེ་ཞིག་མ་ཟེར་དཔེ་ཞིག་ཟེར་དགོས་ཡོད། །
དེ་ནས་ཞབས་བརྟན་ཚོགས་པའི་དཔེ་ཞིག་ཟེར། །
གཡང་ཞིག་མ་སྒུག་གཡང་ཞིག་སྒུག་དགོས་ཡོད་ཟེར། །
གནས་བདག་མ་གཅིག་དཔལ་ལྷའི་གཡང་ཞིག་སྒུག །
དབྱར་ཁའི་དུས་སུ་མཆོད་པ་འབུལ་དགོས་ཡོད། །
མེ་ཏོག་པད་མ་བརྒྱ་ཡི་མཆོད་པ་འབུལ་དགོས་ཡོད། །
དགུན་ཁའི་དུས་སུ་མཆོད་པ་འབུལ་དགོས་ཡོད། །
ཞལ་ཟས་རི་མོ་བརྒྱ་ཡི་མཆོད་པ་འབུལ་དགོས་ཡོད། །
ནམ་ཞག་གཏན་དུ་མཆོད་པ་འབུལ་དགོས་ཡོད། །
མཁའ་འགྲོ་གླུ་གཞས་བརྒྱ་ཡི་མཆོད་པ་འབུལ་དགོས་ཡོད། །
27



དཔེ་ཞིག་མ་ཟེར་དཔེ་ཞིག་ཟེར་དགོས་ཡོད། །
དེ་ནས་ཡུལ་རོང་ཁྲ་འབྲུག་དཔེ་ཞིག་ཟེར། །
གནས་བདག་མ་གཅིག་དཔལ་ལྷའི་གཡང་ཞིག་སྒུག །
དབྱར་ཁའི་དུས་སུ་མཆོད་པ་འབུལ་དགོས་ཡོད། །
མེ་ཏོག་པད་མ་བརྒྱ་ཡི་མཆོད་པ་འབུལ་དགོས་ཡོད། །
དགུན་ཁའི་དུས་སུ་མཆོད་པ་འབུལ་དགོས་ཡོད། །
ཞལ་ཟས་རི་མོ་བརྒྱ་ཡི་མཆོད་པ་འབུལ་དགོས་ཡོད། །
ནམ་ཞག་གཏན་དུ་མཆོད་པ་འབུལ་དགོས་ཡོད། །
མཁའ་འགྲོ་གླུ་གཞས་བརྒྱ་ཡི་མཆོད་པ་འབུལ་དགོས། །
གཞོན་པས་དེ་ནས་ཡར་ལ་བལྟས་ཙ་ན།
གཞོན་པས་དེ་ནས་ཡར་ལ་བལྟས་ཙ་ན། །
རི་བོ་ཆེན་པོ་དབུ་ཞྭ་བཞེས་པ་འདྲ། །
རི་བོ་ཆེན་པོས་དབུ་ཞྭ་བཞེས་དོགས་མེད། །
བདག་གི་བརྩེ་ལྡན་བླ་མ་ཡིན་ཤས་ཆེ། །
གཞོན་པས་འདི་ནས་ཡར་ལ་བལྟས་ཙ་ན། །
འབྲས་དེ་དཀར་པོ་ཐང་ལ་སྤུངས་པ་འདྲ། །
འབྲས་དེ་དཀར་པོ་ཐང་ལ་སྤུངས་དོགས་མེད། །
དགོན་པ་སེར་ར་འབྲས་སྤུངས་ཡིན་ཤས་ཆེ། །
ང་ནི་མི་སྡོད་ལྷ་ཆོས་ཞུ་བར་འགྲོ། །
སྔོན་ཆད་ལྷ་ཆོས་ཞུས་པའི་བཀྲ་ཤིས་ཤོག །
ཕྱི་མ་ཞུ་རྒྱུ་ཡོང་བའི་སྨོན་ལམ་ཞུ། །
གཞོན་པས་དེ་ནས་ཡར་ལ་བལྟས་ཙ་ན། །



གནམ་དེ་སྔོན་མོ་ཐང་ལ་བཀྲམ་པ་འདྲ། །
གནམ་དེ་སྔོན་མོ་ཐང་ལ་བཀྲམ་དོགས་མེད། །
ཆུ་བོ་ཡར་ཀླུང་གཙང་པོ་ཡིན་ཤས་ཆེ། །
ང་ནི་མི་སྡོད་ཆུ་ཕུད་ཞུ་བར་འགྲོ། །
སྔོན་ཆད་ཆུ་ཕུད་ཞུ་བའི་བཀྲིས་ཤོག །
ཕྱི་མ་ཞུ་རྒྱུ་ཡོང་བའི་སྨོན་ལམ་ཞུ། །
ངེད་རྣམ་པ་དྲོད་འཇམ་ཉི་མ་ཡིན་དགོས་བྱུང་།
ཁྱེད་རྣམ་པ་དགུང་བསངས་མཐོན་པོ་མ་རེད་པས། །
ངེད་རྣམ་པ་དྲོད་འཇམ་ཉི་མ་ཡིན་དགོས་བྱུང་། །
དོ་དགོང་ཞབས་བྲོ་སྒོར་མོ་མཉམ་དུ་མ་རེད་པས། །
གནམ་དང་ཉི་མོ་སུ་རེད་བལྟ་རྒྱུ་ཡིན། །
ཁྱེད་རྣམ་པ་གངས་སྟོད་མཐོན་པོ་མ་རེད་པས། །
ངེད་རྣམ་པ་གངས་སེང་དཀར་མོ་ཡིན་དགོས་བྱུང་། །
དོ་དགོང་ཞབས་བྲོ་སྒོར་མོ་མཉམ་དུ་མ་རེད་པས། །
གངས་དང་སེང་གེ་སུ་རེད་བལྟ་རྒྱུ་ཡིན། །
ཁྱེད་རྣམ་པ་བྲག་སྟོད་མཐོན་པོ་མ་རེད་པས། །
ངེད་རྣམ་པ་ཐང་དཀར་རྒོད་པོ་ཡིན་དགོས་བྱུང་། །
དོ་དགོང་ཞབས་བྲོ་སྒོར་མོ་མཉམ་དུ་མ་རེད་པས། །
བྲག་དང་ཐང་དཀར་སུ་ཡིན་བལྟ་རྒྱུ་ཡིན། །
T



རྟ་ཕོའི་འགྲེལ་པ།
རྟ་ཕོའི་མགོ་དེ་ཚེ་དབང་བུམ་པ་འདྲ། །
བོད་ལ་ཚེ་དབང་བུམ་པའི་བསྟན་པ་དར། །
རྟ་ཕོའི་དཔྲལ་བ་དངུལ་དཀར་མེ་ལོང་འདྲ། །
བོད་ལ་དངུལ་དཀར་མེ་ལོང་བསྟན་པ་དར། །
རྟ་ཕོའི་མིག་དེ་ནག་ཆུང་སྲན་མ་འདྲ། །
བོད་ལ་ནག་ཆུང་སྲན་མའི་བསྟན་པ་དར། །
རྟ་ཕོའི་སྣ་འདི་དུང་ཆེན་ཁ་སྦྱོར་འདྲ ། །
བོད་ལ་དུང་ཆེན་ཁ་སྦྱོར་བསྟན་པ་དར། །
རྟ་ཕོའི་ཁ་དེ་གའུ་ཁ་ཕྱེ་འདྲ། །
བོད་ལ་གའུ་ཁ་ཕྱེ་བསྟན་པ་དར། །
རྟ་ཕོའི་སོ་དེ་སོ་པའི་འབྲས་བུ་འདྲ། །
བོད་ལ་སོ་པའི་འབྲས་བུའི་བསྟན་པ་དར། །
རྟ་ཕོའི་ལྕེ་དེ་ཙན་དན་དམར་པོ་འདྲ། །
བོད་ལ་ཙན་དན་དམར་པོའི་བསྟན་པ་དར། །
རྟ་ཕོའི་རྣ་ཅོག་རྒྱ་ནག་རིགས་ལྔ་འདྲ། །
བོད་ལ་རྒྱ་ནག་རིགས་ལྔའི་བསྟན་པ་དེར། །
རྟ་ཕོའི་ཟེ་དེ་ལོ་ཡག་ལྗང་པ་འདྲ། །
བོད་ལ་ལོ་ཡག་ལྗང་པའི་བསྟན་པ་དར། །
རྟ་ཕོའི་སྒལ་པ་སྤང་གཞོང་བདེ་མོ་འདྲ། །
བོད་ལ་སྤང་གཞོང་བདེ་མོའི་བསྟན་པ་དར། །
རྟ་ལོའི་འཇུག་མི་རྒྱ་ནག་སྟོང་སྐུད་འདྲ། །



བོད་ལ་རྒྱ་ནག་སྟོང་སྐུད་བསྟན་པ་དར། །
བཀྲ་ཤིས་མདའ་དར། །
གཞུང་ཡ་ལ་དགུང་བསངས་མཐོན་པོ། །
དགུང་བསངས་གསེར་བྱ་སྒམ་པོ་ཕེབས་ཀྱིས་ཟེར། །
ཕྱག་སུ་གཡས་ལ་བཀྲ་ཤིས་མདའ་དར་བསྣམས། །
ཕྱག་སུ་གཡོན་ལ་དངུལ་དཀར་མེ་ལོང་བསྣམས། །
བཀྲ་ཤིས་མདའ་དར་བཀྲ་ལ་ཤིས་པ་ཤོག །
དངུལ་དཀར་མེ་ལོང་གཡང་སུ་ཆགས་པ་ཤོག །
གཞུང་ཡ་ལ་དགུང་བསངས་མཐོན་པོ། །
སྤང་སྟོད་ཤྭ་བ་སྨུག་ཆུང་ཕེབས་ཀྱིས་ཟེར། །
ཕྱག་སུ་གཡས་ལ་བཀྲ་ཤིས་མདའ་དར་བསྣམས། །
ཕྱག་སུ་གཡོན་ལ་དངུལ་དཀར་མེ་ལོང་བསྣམས། །
བཀྲ་ཤིས་མདའ་དར་བཀྲ་ལ་ཤིས་པ་ཤོག ། །
དངུལ་དཀར་མེ་ལོང་གཡང་སུ་ཆགས་པ་ཤོག །
གཞུང་ཡ་ལ་དགུང་བསངས་མཐོན་པོ། །
བྲག་སྟོད་ཐང་དཀར་རྒོད་པོ་ཕེབས་ཀྱིས་ཟེར། །
ཕྱག་སུ་གཡས་ལ་བཀྲ་ཤིས་མདའ་དར་བསྣམས། །
ཕྱག་སུ་གཡོན་ལ་དངུལ་དཀར་མེ་ལོང་བསྣམས། །
བཀྲ་ཤིས་མདའ་དར་བཀྲ་ལ་ཤིས་པ་ཤོག །
དངུལ་དཀར་མེ་ལོང་གཡང་སུ་ཆགས་པ་ཤོག །
གཞུང་ལ་ལ་མཚོ་སྟོད་ཀྱི་གྲུ་བཞི། །
མཚོ་སྟོད་ཉ་ཆུང་གསེར་མོ་ཕེབས་ཀྱིས་ཟེར། །
31



ཕྱག་སུ་གཡས་ལ་བཀྲ་ཤིས་མདའ་དར་བསྣམས། །
ཕྱག་སུ་གཡོན་ལ་དངུལ་དཀར་མེ་ལོང་བསྣམས། །
བཀྲ་ཤིས་མདའ་དར་བཀྲ་ལ་ཤིས་པ་ཤོག །
དངུལ་དཀར་མེ་ལོང་གཡང་སུ་ཆགས་པ་ཤོག །
གཞུང་ཡ་ལ་བཞུགས་གྲལ་སྒོར་མོ། །
བཞུགས་གྲལ་ཕོ་གཞོན་མོ་གཞོན་ཕེབས་ཀྱིས་ཟེར། །
ཕྱག་སུ་གཡས་ལ་བཀྲ་ཤིས་མདའ་དར་བསྣམས། །
ཕྱག་སུ་གཡོན་ལ་དངུལ་དཀར་མེ་ལོང་བསྣམས། །
བཀྲ་ཤིས་མདའ་དར་བཀྲ་ལ་ཤིས་པ་ཤོག །
དངུལ་དཀར་མེ་ལོང་གཡང་སུ་ཆགས་པ་ཤོག །
གླུ་གར་གཞས་ཀྱི་སྒོ་མོ།
གླུ་གར་གཞས་ཀྱི་སྒོ་མོ་མ་འབྱེད་ཟེར་ན། །
གླུ་གར་གཞེས་ཀྱི་སྒོ་མོ་འབྱེད་རྒྱུ་ཡིན། །
དགུང་བསངས་མཐོན་པོའི་ཕྱོགས་ནས་འབྱེད་རྒྱུ་ཡིན། །
དགུང་བསངས་འཁྲུངས་པའི་གཞས་ཀྱི་གཞས་དཔོན་ལ། །
འདི་ལ་གཞོན་པ་ང་ཚོས་གཞས་གཡོག་ཞུས། །
ད་རེས་མཚན་ལ་གཞས་གཡོག་མ་ཞུས་ན། །
མིང་ལ་ཨ་མའི་ཨོ་ལོ་བཏགས་ཤེས་གྲགས། །
མཐོ་བ་ན་གསེར་གྱི་རྡོ་སྐས་ཡོད། །
དམའ་བ་ན་གཡུ་ཡི་རྡོ་གཅལ་ཡོད། །
གླུ་གར་གཞས་ཀྱི་སྒོ་མོ་མ་འབྱེད་ཟེར་ན། །
གླུ་གར་གཞས་ཀྱི་སྒོ་མོ་འབྱེད་རྒྱུ་ཡིན། །



བྲག་སྟོད་མཐོན་པོའི་ཕྱོགས་ནས་འབྱེད་རྒྱུ་ཡིན། །
བྲག་སྟོད་འཁྲུངས་པའི་གཞས་ཀྱི་གཞས་དཔོན་ལ། །
འདི་ལ་གཞོན་པ་ང་ཚོས་གཞས་གཡོག་ཞུས། །
ད་རེས་མཚན་ལ་གཞས་གཡོག་མ་ཞུས་ན། །
མིང་ལ་ཨ་མའི་ཨོ་ལོ་བཏགས་ཤེས་གྲོགས། །
མཐོ་བ་ན་གསེར་གྱི་རྡོ་སྐས་ཡོད། །
དམའ་བ་ན་གཡུ་ཡི་རྡོ་གཅལ་ཡོད། །
གླུ་གར་གཞས་ཀྱི་སྒོ་མོ་མ་འབྱེད་ཟེར་ན། །
གླུ་གར་གཞས་ཀྱི་སྒོ་མོ་འབྱེད་རྒྱུ་ཡིན། །
སྤང་སྟོད་མཐོན་པོའི་ཕྱོགས་ནས་འབྱེད་རྒྱུ་ཡིན། །
སྤང་སྟོད་འཁྲུངས་པའི་གཞས་ཀྱི་གཞས་དཔོན་ལ། །
འདི་ལ་གཞོན་པ་ང་ཚོས་གཞས་གཡོག་ཞུས། །
ད་རེས་མཚན་ལ་གཞས་གཡོག་མ་ཞུས་ན། །
མིང་ལ་ཨ་མའི་ཨོ་ལོ་བཏགས་ཞེས་གྲགས། །
མཐོ་བ་ན་གསེར་གྱི་རྡོ་སྐས་ཡོད། །
དམའ་བ་ན་གཡུ་ཡི་རྡོ་བཅལ་ཡོད། །
གླུ་གར་གཞས་ཀྱི་སྒོ་མོ་མ་འབྱེད་ཟེར་ན། །
གླུ་གར་གཞས་ཀྱི་སྒོ་མོ་འབྱེད་རྒྱུ་ཡིན། །
མཚོ་སྟོད་མཐོན་པོའི་ཕྱོགས་ནས་འབྱེད་རྒྱུ་ཡིན། །
མཚོ་སྟོད་འཁྲུངས་པའི་གཞས་ཀྱི་གཞས་དཔོན་ལ། །
འདི་ལ་གཞོན་པ་ང་ཚོས་གཞས་གཡོག་ཞུས། །
ད་རེས་མཚན་ལ་གཞིས་གཡོག་མ་ཞུས་ན། །
མིང་ལ་ཨ་མའི་ཨོ་ལོ་བཏགས་ཤེས་གྲགས། །
༣༢



མཐོ་བ་ན་གསེར་གྱི་རྡོ་སྐས་ཡོད། །
དམའ་བ་ན་གཡུ་ཡི་རྡོ་གཅལ་ཡོད། །
གླུ་གར་གཞས་ཀྱི་སྒོ་མོ་མ་འབྱེད་ཟེར་ན། །
གླུ་གར་གཞས་ཀྱི་སྒོ་མོ་འབྱེད་རྒྱུ་ཡིན། །
མཚོ་སྨད་མཐོན་པོའི་ཕྱོགས་ནས་འབྱེད་རྒྱུ་ཡིན། །
མཚོ་སྨད་འཁྲུངས་པའི་གཞས་ཀྱི་གཞས་དཔོན་ལ། །
འདི་ལ་གཞོན་པ་ང་ཚོས་གཞས་གཡོག་ཞུས། །
ད་རེས་མཚན་ལ་གཞས་གཡོག་མ་ཞུས་ན། །
མིང་ལ་ཨ་མའི་ཨོ་ལོ་བཏགས་ཤེས་གྲགས། །
མཐོ་བ་ན་གསེར་གྱི་རྡོ་སྐས་ཡོད། །
དམའ་བ་ན་གཡུ་ཡི་རྡོ་གཅལ་ཡོད། །
གླུ་གར་གཞས་ཀྱི་སྒོ་མོ་མ་འབྱེད་ཟེར་ན། །
གླུ་གར་གཞས་ཀྱི་སྒོ་མོ་འབྱེད་རྒྱུ་ཡིན། །
བཞུགས་གྲལ་མཐོན་པོའི་ཕྱོགས་ནས་འབྱེད་རྒྱུ་ཡིན། །
བཞུགས་གྲལ་འཁྲུངས་པའི་གཞས་ཀྱི་གཞས་དཔོན་ལ། །
འདི་ལ་གཞོན་པ་ང་ཚོས་གཞས་གཡོག་ཞུས། །
ད་རེས་མཚན་ལ་གཞས་གཡོག་མ་ཞུས་ན། །
མིང་ལ་ཨ་མའི་ཨོ་ལོ་བཏགས་ཤེས་གྲགས། །
མཐོ་བ་ན་གསེར་གྱི་རྡོ་སྐས་ཡོད། །
དམའ་བ་ན་གཡུ་ཡི་རྡོ་གཅལ་ཡོད། །
རྒྱ་གར་གྱི་རྨ་བྱ་སྤོ་ཡུལ་གྱི་ནེ་ཙོ།
རྒྱ་གར་གྱི་རྨ་བྱ་སྤོ་ཡུལ་གྱི་ནེ་ཙོ། །



དང་པོ་དགོན་སྡེ་དཀར་པོའི་འོག་ན། །
འཁྲུངས་སའི་ས་ཆ་གཅིག་ནས་ཡིན། །
བྱ་དེ་སྤུ་རིས་སྔོ་ཚོད་ཙ་ན། །
སོ་སོ་འགྲོ་དགོས་ཤར་སོང་། །
ཁྱུ་བྱུག་སྔོན་མོ་ཕེབས་པའི་དུས་སུ། །
འཛོམས་པའི་དུས་ཤིག་ཤར་ཡོང་། །
རྒྱ་གར་གྱི་ཆུ་རེད་རྒྱ་ནག་གི་ཆུ་རེད། །
ལུང་ཤུར་ཁོ་རལ་མ་ནས། །
ཁག་ཁག་འགྲོ་དགོས་ཤར་སོང་། །
མཐའ་ཡི་རྒྱ་མཚོ་ཆེན་པོ། །
འཛོམས་པའི་དུས་ཤིག་ཤར་ཡོང་། །
ཕ་བཟང་གི་བུ་རེད་མ་བཟང་གི་བུ་མོ་རེད། །
དང་པོ་ཡུམ་ཆེན་ཨ་མ་ཡི་ཁོག་ནས། །
འཁྲུངས་ས་གཅིག་ནས་ཡིན་ནོ། །
སྟོད་ཀྱི་ཆོས་འཁོར་ལྷ་སར། །
འཛོམས་པའི་དུས་ཤིག་ཤར་ཡོང་། །
ང་འགྲོ་བསྡད་དོགས་མེད།
དགུང་བསངས་མཐོན་པོ་ང་འགྲོ་ང་འགྲོ་ཟེར་གྱིས། །
དགུང་བསངས་མཐོན་པོ་ང་འགྲོ་བསྡད་དོགས་མེད། །
ཐད་ལ་ཐག་ཆོད་དྲོད་འཇམ་ཉི་མ་ཡིན། །
དགུང་བསངས་མཐོན་པོ་ང་འགྲོ་ང་འགྲོ་ཟེར་གྱིས། །
དགུང་བསངས་མཐོན་པོ་ང་འགྲོ་བསྡད་དོགས་མེད། །
36



ཐད་ལ་ཐག་ཆོད་སེང་ཆེན་དགའ་མོ་ཡིན། །
བྲག་སྟོད་མཐོན་པོ་ང་འགྲོ་ང་འགྲོ་ཟེར་གྱིས། །
བྲག་སྟོད་མཐོན་པོ་ང་འགྲོ་བསྡད་དོགས་མེད། །
ཐད་ལ་ཐག་ཆོད་ཐང་དཀར་རྒོད་པོ་ཡིན། ། །
སྤང་སྟོད་མཐོན་པོ་ང་འགྲོ་ང་འགྲོ་ཟེར་གྱིས། །
སྤང་སྟོད་མཐོན་པོ་ང་འགྲོ་བསྡད་དོགས་མེད། །
འཐད་ལ་ཐག་ཆོད་ཤྭ་བ་སྨུག་ཆུང་འདྲ། །
མཚོ་སྟོད་གྲུ་བཞི་ང་འགྲོ་ང་འགྲོ་ཟེར་གྱིས། །
མཚོ་སྟོད་གྲུ་བཞི་ང་འགྲོ་བསྡད་དོགས་མེད། །
འཐད་ལ་ཐག་ཆོད་སེར་བྱ་ངང་པ་འདྲ། །
མཚོ་སྨད་གྲུ་བཞི་ང་འགྲོ་ང་འགྲོ་ཟེར། །
མཚོ་སྨད་གྲུ་བཞི་ང་འགྲོ་བསྡད་དོགས་མེད། །
ཐད་ལ་ཐག་ཆོད་བྱིའུ་ཆུང་འཇོལ་མོ་འདྲ། །
བཞུགས་གྲལ་གྲུ་བཞི་ང་འགྲོ་ང་འགྲོ་ཟེར་གྱིས། །
བཞུགས་གྲལ་གྲུ་བཞི་ང་འགྲོ་བསྡད་དོགས་མེད། །
ཐད་ལ་ཐག་ཆོད་ཕོ་གཞོན་མོ་གཞོན་འདྲ། །
ཚོ
སྐལ་བཟང་གསེར་གྱི་ཟམ་པ།
ཟམ་པ་མ་བཙུགས་ཟམ་པ་བཙུགས། །
སྐལ་བཟང་གསེར་གྱི་ཟམ་པ་བཙུགས། །
གསེར་གྱི་ཟམ་པའི་སྒང་ལ། །
རྩ་བའི་བླ་མ་ཕེབས་གིས། །
ཟམ་པ་མ་བཙུགས་ཟམ་པ་བཙུགས། །
36



སྐལ་བཟང་གཡུ་ཡི་ཟམ་པ་བཙུགས། །
གཡུ་ཡི་ཟམ་པའི་སྒང་ལ། །
མགོ་འདྲེན་དཔོན་པོ་ཕེབས་གིས། །
ཟམ་པ་མ་བཙུགས་ཟམ་པ་བཙུགས། །
སྐལ་བཟང་དུང་གི་ཟམ་པ་བཙུགས། །
དུང་གི་ཟམ་པའི་སྒང་ལ། །
ཨ་མ་ཆང་མ་ཕེབས་གིས། །
འདི་ནས་འབུམ་ཐང་ཕྱོགས་ལ་སྤྱན་གཅིག་གཟིགས།
འདི་ནས་འབུམ་ཐང་ཕྱོགས་ལ་སྤྱན་གཅིག་གཟིགས། །
བྱ་ལ་ཁུ་བྱུག་ཡིན་ཟེ་ཡར་ཤོག་གསུངས། །
ང་ནི་ཡར་ལ་མི་འགྲོ་བཀའ་དྲིན་ཆེ། །
ཁྱེད་རང་འདྲ་བའི་གསུངས་སྐད་ང་ལ་མེད། །
དེ་ནས་འབུམ་ཐང་ཕྱོགས་ལ་སྤྱན་གཅིག་གཟིགས། །
བྱ་ལ་རྨ་བྱ་ཡིན་ཟེ་ཡར་ཤོག་གསུངས། །
ང་ནི་ཡར་ལ་མི་འགྲོ་བཀའ་དྲིན་ཆེ། །
ཁྱེད་རང་འདྲ་བའི་སྒྲོ་མདོངས་ང་ལ་མེད། །
འདི་ནས་འབུམ་ཐང་ཕྱོགས་ལ་སྤྱན་གཅིག་གཟིགས། །
བྱ་ལ་ནེ་ཙོ་ཡིན་ཟེ་ཡར་ཤོག་གསུངས། །
ང་ནི་ཡར་ལ་མི་འགྲོ་བཀའ་དྲིན་ཆེ། །
ཁྱེད་རང་འདྲ་བའི་སྨྲ་ལྕེ་ང་ལ་མེད། །
འདི་ནས་འབུམ་ཐང་ཕྱོགས་ལ་སྤྱན་གཅིག་གཟིགས། །
བྱ་ལ་ཐང་དཀར་ཡིན་ཟེ་ཡར་ཤོག་གསུངས། །



ང་ནི་ཡར་ལ་མི་འགྲོ་བཀའ་དྲིན་ཆེ། །
ཁྱེད་རང་འདྲ་བའི་གཤོག་རྩལ་ང་ལ་མེད། །
དབྱར་ལ་སྐྱིད་པའི་སྤང་གཞོང་སྔོན་མོ།
དབྱར་ལ་སྐྱིད་པའི་སྤང་གཞོང་སྔོན་མོ་རུ། །
གཡག་ཆེན་གྲྭ་པ་ཞིག་གིས་ངར་སྐད་བརྒྱབ། །
དེ་རིང་བྱིས་པ་ང་ནི་དགའ་ཡང་དགའོ། །
དེ་རིང་བྱིས་པ་ང་ནི་སྐྱིད་ཀྱང་སྐྱིད། །
དགུན་ལ་སྐྱིད་པའི་རྫ་རི་སྨུག་པོ་རུ། །
ལྷ་བྱ་གོང་མོ་ཞིག་གིས་གསུངས་སྐད་བསྐྱོན། །
དེ་རིང་བྱིས་པ་ང་ནི་དགའ་ཡང་དགའ། །
དེ་རིང་བྱིས་པ་ང་ནི་སྐྱིད་ཀྱང་སྐྱིད། །
གསོས་ལ་སྐྱིད་པའི་སྤང་གཞོང་བདེ་མོ་རུ། །
གཡང་དཀར་ལུག་གུ་ཞིག་གིས་འཁྲབ་ཚགས་རྒྱབ། །
དེ་རིང་བྱིས་པ་ང་ནི་དགའ་ཡང་དགའ། །
དེ་རིང་བྱིས་པ་ང་ནི་སྐྱིད་ཀྱང་སྐྱིད། །
ཨོ་ལོར་བཤད་པ་ཡོད་དོ་བཤད་པ་ཡོད།
ཨོ་ལོར་བཤད་པ་ཡོད་དོ་བཤད་པ་ཡོད། །
ཨོ་ལོར་གཡག་གུ་མཛེས་བཞིའི་བཤད་པ་ཡོད། །
གཡག་གུ་གྲྭ་པའི་རིགས་དེ་ལམ་ལ་མཛེས། །
ལམ་ཆུང་ཁ་བས་ཁེངས་འདྲ་དེ་ནས་བྱུང་། །
ཨོ་ལོར་བཤད་པ་ཡོད་དོ་བཤད་པ་ཡོད། །



ཨོ་ལོར་གཡག་གུ་མཛེས་བཞིའི་བཤད་པ་ཡོད། །
གཡག་གུ་ནག་པོའི་རྒྱུད་དེ་ཁྱུ་ལ་མཛེས། །
ཁྱུ་ཆེན་ཁྱུ་བག་དྲོ་པོ་དེ་ནས་བྱུང་། །
ཨོ་ལོར་བཤད་པ་ཡོད་དོ་བཤད་པ་ཡོད། །
ཨོ་ལོར་གཡག་གུ་མཛེས་བཞིའི་བཤད་པ་ཡོད། །
གཡག་གུ་ཁམ་པའི་རིགས་དེ་རྫ་རིར་མཛེས། །
རྫ་རི་སྣུམ་ཞགས་འདོད་པོ་དེ་ནས་བྱུང༌། །
ཨོ་ལོར་བཤད་པ་ཡོད་དོ་བཤད་པ་ཡོད། །
ཨོ་ལོར་གཡག་གུ་མཛེས་བཞིའི་བཤད་པ་ཡོད། །
གཡག་གུ་ཁྲ་བོའི་རིགས་དེ་སྤངས་ལ་མཛེས། །
སྤང་ལ་སྤང་རྒྱན་ཤར་འདྲ་དེ་ནས་བྱུང་། ། །
ཁྱུང་དཀར་མཛོ་ཕོ་གང་ལ་ཆགས་ཟེར་ན། །
ཁྱུང་དཀར་མཛོ་ཕོ་ནག་པོའི་ས་གཞིར་ཆགས། །
ནག་པོའི་ས་གཞི་གང་ལ་ཆགས་ཟེར་ན། །
ནག་པོའི་ས་གཞི་ལོ་ཡག་ལྗང་པར་ཆགས། །
ལོ་ཡག་ལྗང་པ་གང་ལ་ཆགས་ཟེར་ན། །
ལོ་ཡག་ལྗང་པ་དཀར་མོའི་ནས་ལ་ཆགས། །
དཀར་མོའི་ནས་དེ་གང་ལ་ཆགས་ཟེར་ན། །
དཀར་མོའི་ནས་དེ་ཨ་རག་བདུད་རྩིར་ཆགས། །
ཨ་རག་བདུད་རྩི་གང་ལ་ཆགས་ཟེར་ན། །
ཨ་རག་བདུད་བརྩི་ཕོ་གཞོན་མོ་གཞོན་ཆགས། །
ཕོ་གཞོན་མོ་གཞོན་གང་ལ་ཆགས་ཟེར་ན། །
ཕོ་གཞོན་མོ་གཞོན་གཞས་དང་ཞབས་བྲོར་ཆགས། ། །
39



ཤིང་བཟང་རྩ་བ་ཚུགས་ཡོད།
བཀྲིས་ལུང་པའི་ཕུ་ལ། །
ཤིང་བཟང་རྩ་བ་ཚུགས་ཡོད། །
གཡས་ལ་ལྕང་དཀར་བཙུགས་ཡོད། །
ལྕང་དཀར་སྐྱེ་བ་བཟང་བ། །
གཡོན་ལ་ལྕང་སྨུག་བཙུགས་ཡོད། །
ལྕང་སྨུག་གྲལ་མགོ་སྙོམས་པ། །
ལྕང་དཀར་ལྕང་སྨུག་བར་ལ། །
རྒྱལ་པོའི་ཕོ་བྲང་བཞེངས་ཡོད། །
ཕོ་བྲང་ལྟ་ན་སྡུག་པ། །
ནང་ལ་ནོར་བུས་བཀངས་ཡོད། །
ཕོ་བྲང་མཐོ་རུ་མ་གཏོགས། །
དམའ་རུ་འགྲོ་ས་མ་རེད། །
གནས་ལ་དང་པོ་མ་ཆགས་དང་པོ་ཆགས།
གནས་ལ་དང་པོ་མ་ཆགས་དང་པོ་ཆགས། །
གནས་ལ་དང་པོ་གནས་ཆེན་ཙ་རི་ཆགས། །
ཙ་རིའི་ནང་ལ་བཞུགས་པའི་སྐུ་གཉེར་ཚོ། །
གཞོན་པ་བདག་ལ་གནས་སྒོ་ཕྱེ་རོགས་གནང༌། །
གནས་སྒོ་ཕྱེ་ནས་གནས་བཤད་མ་བཏང་ན། །
གཞོན་པ་བདག་ནི་ས་ཐག་རྒྱང་ནས་ཡོང་། །
ས་དེ་དོག་མོ་འདོམས་ལ་འཇལ་ནས་ཡོང་། །
40



སྤྲིན་དེ་དཀར་པོ་ཚད་ལ་བཙུགས་ནས་ཡོང་། །
གནས་ལ་གཉིས་པ་མ་ཆགས་གཉིས་པ་ཆགས། །
གནས་ལ་གཉིས་པ་གནས་ཆེན་ཁྲ་འབྲུག་ཚོགས། །
ཁྲོ་འབྲུག་ནང་ལ་བཞུགས་པའི་སྐུ་གཉེར་ཚོ། །
གཞོན་པ་བདག་ལ་གནས་སྒོ་ཕྱེ་རོགས་གནང་། །
གནས་སྒོ་ཕྱེ་ནས་གནས་བཤད་མ་བཏང་ན། །
གཞོན་པ་བདག་ནི་ས་ཐག་རྒྱང་ནས་ཡོང་། །
ས་དེ་དོག་མོ་འདོམས་ལ་འཇལ་ནས་ཡོང་། །
སྤྲིན་དེ་དཀར་པོ་ཚད་ལ་བཙུགས་ནས་ཡོང་། །
གནས་ལ་གསུམ་པ་མ་ཆགས་གསུམ་པ་ཆགས། །
གནས་ལ་གསུམ་པ་གནས་ཆེན་བསམ་ཡས་ཆགས། །
བསམ་ཡས་ནང་ལ་བཞུགས་པའི་སྐུ་གཉེར་ཚོ། །
གཞོན་པ་བདག་ལ་གནས་སྒོ་ཕྱེ་རོགས་གནང་། །
གནས་སྒོ་ཕྱེ་ནས་གནས་བཤད་མ་བཏང་ན། །
གཞོན་པ་བདག་ནི་ས་ཐག་རྒྱང་ནས་ཡོང་། །
ས་དེ་དོག་མོ་འདོམས་ལ་འཇལ་ནས་ཡོང་། །
སྤྲིན་དེ་དཀར་པོ་ཚད་ལ་བཙུགས་ནས་ཡོང་། །
གནས་ལ་བཞི་པ་མ་ཆགས་བཞི་པ་ཆགས། །
གནས་ལ་བཞི་པ་གནས་ཆེན་རྡོ་བྲག་ཆགས། །
རྡོ་བྲག་ནང་ལ་བཞུགས་པའི་སྐུ་གཉེར་ཚོ། །
གཞོན་པ་བདག་ལ་གནས་སྒོ་ཕྱེ་རོགས་གནང་། །
གནས་སྒོ་ཕྱེ་ནས་གནས་བཤད་མ་བཏང་ན། །
གཞོན་པ་བདག་ནི་ས་ཐག་རྒྱང་ནས་ཡོང་། །
41



ས་དེ་དོག་མོ་འདོམས་ལ་འཇལ་ནས་ཡོང་། །
སྤྲིན་དེ་དཀར་པོ་ཚད་ལ་བཙུགས་ནས་ཡོང་། །
གནས་ལོ་ལྔ་པ་མ་ཆགས་ལྔ་པ་ཆགས། །
གནས་ལ་ལྔ་པ་གནས་ཆེན་ར་སྨད་ཆགས། །
ར་སྨད་ནང་དུ་བཞུགས་པའི་སྐུ་གཉེར་ཚོ། །
གཞོན་པ་བདག་ལ་གནས་སྒོ་ཕྱེ་རོགས་གནང་། །
གནས་སྒོ་ཕྱེ་ནས་གནས་བཤད་མ་བཏང་ན། །
གཞོན་པ་བདག་ནི་ས་ཐག་རྒྱང་ནས་ཡོང་། །
ས་དེ་དོག་མོ་འདོམས་ལ་འཇལ་ནས་ཡོང་། །
སྤྲིན་དེ་དཀར་པོ་ཚད་ལ་བཙུགས་ནས་ཡོང་། །
རྨ་བྱ་ངས་རྒྱ་གར་ཤར་ནས་ཆས་ཡོང་།
རྨ་བྱ་ངས་རྒྱ་གར་ཤར་ནས་ཆེས་ཡོང་། །
སྒྲོ་མདོངས་དེ་ཚོ་རྒྱ་གར་ཤར་ལ་ཞོགས་ཟེར། །
སྒྲོ་མདོང་མཛེས་པོ་རྒྱ་གར་ཤར་ལ་མི་ཞོག །
རྨ་བྱ་མང་པོ་འཛོམས་པའི་དུས་སུ་རྒྱུན་ཆ་དགོས། །
ནེ་ཙོ་ངས་ཀོང་ཡུལ་མཐིལ་ནས་ཆས་ཡོང་། །
སྨྲ་ཤེས་ཚོ་ཀོང་ཡུལ་མཐིལ་ལ་ཞོགས་ཟེར། །
སྨྲ་ཤེས་ཚོ་ཀོང་ཡུལ་མཐིལ་ལ་མི་ཞོག །
ནེ་ཙོ་མང་པོ་འཛོམས་དུས་རྒྱུན་ཆ་དགོས་ཀྱིས། །
འབྲི་མོ་ངས་གནམ་མདོའི་སྤང་གཤོངས་ནས་ཆས་ཡོད། །
དཀར་ཆུ་འོ་མ་གནམ་མདོའི་སྤང་གཤོངས་ལ་ཞོགས་ཟེར། །
དཀར་ཆུ་འོ་མཚོ་གནམ་མདོའི་སྤངས་གཤོངས་ལ་མི་ཞོག །
42



འབྲི་མོ་མང་པོ་འཛོམས་པའི་དུས་སུ་རྒྱན་ཆ་དགོས་ཀྱིས། །
གཞོན་པ་ང་ཚོས་སྐྱིད་པའི་གཤོངས་ནས་ཡོང་ཡོད། །
གཏམ་དང་ཡིག་རྩིས་སྐྱིད་པའི་གཤོངས་ལ་ཞོགས་ཟེར། །
གཏམ་དང་ཡིག་རྩིས་སྐྱིད་པའི་གཤོངས་ལ་མི་ཞོག །
གཞོན་པ་མང་པོ་འཛོམས་པའི་དུས་སུ་རྒྱན་ཆ་དགོས་ཀྱིས། །
དམན་ཆུང་ང་ཚོ་ཕ་མའི་སྒོ་ས་ནས་ཆས་ཡོང་། །
རྐང་བྲོ་གླུ་གཞས་ཕ་མའི་སྒོ་ས་ལ་ཞོགས་ཟེར། །
རྐང་བྲོ་གླུ་གཞས་ཕ་མའི་སྒོ་ས་ལ་མི་ཞོག །
དམན་ཆུང་མང་པོ་འཛོམས་པའི་དུས་སུ་རྒྱན་ཆ་དགོས་ཀྱིས། །
རི་ན་སྤངས་གཤོང་གསེར་གྱི་གཞོང་པ་འདྲ།
རི་ན་སྤངས་གཤོང་གསེར་གྱི་གཞོང་པ་འདྲ། །
གསེར་གྱི་གཞོང་པའི་ན་ལ་འོ་མ་བླུགས། །
དེ་ཚོ་འོ་མ་མ་རེད་བདུད་བརྩི་རེད། །
དེ་ལ་མཚན་ལྡན་བླ་མའི་བྱིན་རླབས་ཡོད། །
རི་ན་སྤང་གཤོང་གཡུ་ཡི་གཞོང་པ་འདྲ། །
གཡུ་ཡི་གཞོང་པའི་ནང་ལ་འོ་མ་བླུགས། །
དེ་ཚོ་འོ་མ་མ་རེད་བདུད་བརྩི་རེད། །
དེ་ལ་འགོ་འདྲེན་དཔོན་པོའི་དབང་ཐང་ཡོད། །
རི་ན་སྤངས་གཤོང་དུང་གི་གཞོང་པ་འདྲ། །
དུང་གི་གཞོང་པའི་ནང་ལ་འོ་མ་བླུགས། །
དེ་ཚོ་འོ་མ་མ་རེད་བདུད་རྩི་རེད། །
43



དེ་ལ་དྲིན་ཆེན་ཕ་མའི་བཀའ་དྲིན་ཡོད། །
བདག་གི་ཡབ་ཡུམ་གཉིས་ལ་སྲས་གཅིག་འཁྲུངས།
བདག་གི་ཡབ་ཡུམ་གཉིས་ལ་སྲས་གཅིག་འཁྲུངས། །
སྲས་ལ་དང་པོ་ཙན་དན་བླ་མ་འཁྲུངས། །
ཙན་དན་བླ་མ་དགུང་ལོ་ཆུང་ཆུང་རེད། །
དགུང་ལོ་ཆུང་ཡང་ཆུང་སོང་མ་ཟེར་ཞིག །
བྱིན་རླབས་དངོས་གྲུབ་ཕྱོགས་ལ་ཆུང་དོགས་མེད། །
བདག་གི་ཡབ་ཡུམ་གཉིས་ལ་སྲས་གཅིག་འཁྲུངས། །
སྲས་ལ་གཉིས་པ་འགོ་འདྲེན་དཔོན་པོ་འཁྲུངས། །
འགོ་འདྲེན་དཔོན་པོ་དགུང་ལོ་ཆུང་ཆུང་རེད། །
དགུང་ལོ་ཆུང་ཡང་ཆུང་སོང་མ་ཟེར་ཞིག །
གཏམ་དང་ཡིག་རྩིས་ཕྱོགས་ལ་ཆུང་དོགས་མེད། །
བདག་གི་ཡབ་ཡུམ་གཉིས་ལ་སྲས་གཅིག་འཁྲུངས། །
སྲས་ལ་གསུམ་པ་ཨ་མ་ཚང་མ་འཁྲུངས། །
ཨ་མ་ཆང་མ་དགུང་ལོ་ཆུང་ཆུང་རེད། །
དགུང་ལོ་ཆུང་ཡང་ཆུང་སོང་མ་ཟེར་ཞིག །
ཨ་རག་བདུད་རྩིའི་ཕྱོགས་ལ་ཆུང་དོགས་མེད། །
སྨྱུག་མ་སྐྱེས་པའི་སྐྱེ་ལུགས།
སྨྱུག་མ་སྐྱེས་པའི་སྐྱེ་ལུགས་ཤོད་ཤོག་ཟེར་ན། །



སྨྱུག་མ་སྐྱེས་ན་ཙ་རིའི་ནང་དུ་སྐྱེས། །
སྨྱུག་མ་གཅོད་པའི་གཅོད་ལུགས་ཤོད་ཤོག་ཟེར་ན། །
སྨྱུག་མ་སྟ་རེས་གཅོད་ཅིག །
སྨྱུག་མ་བཀལ་བའི་བཀལ་ལུགས་ཤོད་ཤོག་ཟེར་ན། །
སྨྱུག་མ་དྲེལ་ལ་བཀལ་ཡོད། །
སྨྱུག་མ་བཙོངས་པའི་བཙོང་ལུགས་ཤོད་ཤོག་ཟེར་ན། །
སྨྱུག་མ་ལྷ་སའི་ཇོ་བོ་ལ་ཕུལ་ཡོད། །
ཨ་མའི་ཕྱག་ཏུ་འཁྱེར་བའི་ཇ་ཁྲ་ཁོག་ཆུང་ནོར་བུ།
ཨ་མའི་ཕྱག་ཏུ་འཁྱེར་བའི་ཇ་ཁྲ་ཁོག་ཆུང་ནོར་བུ། །
ཕྱི་ལ་བཀྲིས་ཁ་བཏགས་ནང་ལ་གཡུ་འབྲུག་འཁྱིལ་བ། །
ལྷོ་ཕྱོགས་སྒྲོན་མེའི་ཤིང་གི་སྒྲོན་ཚང་ལས་ཞིམ་པ། །
དྭགས་པོ་ཤར་ནུབ་གླིང་གི་རྒུན་ཆང་ལས་ཞིམ་པ། །
དེ་ནས་ཧུབ་སུ་མཆོད་དང་ངན་སོང་མྱང་དགོས་མེད། །
ནམ་མཁའ་ཡར་ལ་གཟིགས་དང་འཇའ་དེ་འཇའ་རིས་ཤིག་ཤིག །
མཚན་ལྡན་ལྷ་མོ་ཕེབས་ཀྱི་ཡོད་ལ་ཟེར་གྱིས། །
ཕྱི་མའི་ཡར་འདྲེན་གནང་གི་ཡོག་རེད་ཟེར་གྱིས། །
ས་གཞི་མར་ལ་གཟིགས་དང་རྟ་ཕོ་གྲངས་ཀ་ཤིག་ཤིག །
མགོ་འདྲེན་དཔོན་པོ་ཕེབས་ཀྱི་ཡོད་པ་ཟེར་གྱིས། །
བཞུགས་གྲལ་ཕྱོགས་ལ་གཟིགས་དང་ཆང་དང་ཇ་ཁྲ་ཤིག་ཤིག །
ཨ་མ་ཚང་མ་ཕེབས་ཀྱི་ཡོག་རེད་ཟེར་གྱིས། །
ཨ་རག་བདུད་རྩི་གནང་གི་ཡོག་རེད་ཟེར་གྱིས། །
45



མེ་ཏོག་འདི་ཡི་རྟེན་འདི་གང་ལ་བརྟེན།
མེ་ཏོག་འདི་ཡི་རྟེན་འདི་གང་ལ་བརྟེན། །
མེ་ཏོག་འདི་ཡི་རྟེན་འདི་རྒྱལ་པོའི་ལྡུམ་རར་བརྟེན། །
མེ་ཏོག་འདི་ཡི་མདངས་འདི་གང་གི་མདངས། །
མེ་ཏོག་འདི་ཡི་མདངས་འདི་གསེར་གྱི་མདངས། །
མེ་ཏོག་འདི་ཡི་མདངས་འདི་གང་གི་མདངས། །
མེ་ཏོག་འདི་ཡི་མདངས་འདི་གཡུ་ཡི་མདངས། །
མེ་ཏོག་འདི་ཡི་མདངས་འདི་གང་གི་མདངས། །
མེ་ཏོག་འདི་ཡི་མདངས་འདི་དུང་གི་མདངས། །
མེ་ཏོག་པད་མས་མ་ཕྱིན་པད་མས་ཕྱིན། །
མེ་ཏོག་པད་མས་ཤར་ཕྱོགས་རྒྱལ་པོའི་ལྡམ་རར་ཕྱིན། །
ཤར་ཕྱོགས་རྒྱལ་པོའི་ལྡུམ་ར་མེ་ཏོག་འོད་ཀྱིས་ཁེངས་སོང་། །
མེ་ཏོག་ཁ་ཡིས་བཏོག་ནས་ཁ་སྒྲིབ་( གྲིབ་）ཕོགས། །
མེ་ཏོག་ལག་པས་བཏོག་ནས་ལག་གྲིབ་ཕོགས། །
སེམས་པ་ཡག་པོས་བཏོག་ནས་ལྷ་ལ་ཕུལ། །
ལྷ་དང་བླ་མ་དཀོན་མཆོག་གསུམ་ལ་ཕུལ། །
སྒྲོ་ལྡན་ཁམ་བུའི་མེ་ཏོག
རྟ་ཕོའི་མགོ་དེ་ཚེ་དབང་བུམ་པ་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་པས་གོས་པད་དཀར་མེ་ལོང་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་ཟེ་དེ་ལོ་ཡག་ལྗང་པ་འདྲ། །



གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་མིག་དེ་ནག་ཆུང་སྲན་མ་འདྲ། །
གམ་པ་ལ་མོ་མ་བརྒྱབ་སྐྱོ་ལྡན་ཁམ་བུའི་མེ་ཏོག །
རྟ་ཕོའི་སྣ་ཁུག་དུང་ཆེན་གཉིས་གཤིབ་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་པོའི་ཁ་དེ་གའུ་ཁ་སྦྱར་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་སོ་དེ་གསེར་རགས་འབྲེལ་མ་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་ལྕེ་དེ་ནོར་བུ་མེ་འབར་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་སྒལ་པ་སྤང་གཤོང་བདེ་མོ་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་མཇུག་མ་རྒྱ་ནག་སྟོང་སྐུད་འདྲ། །
གམ་པ་ལ་མོ་མ་བརྒྱབ་སྒྲོ་ལྡན་ཁམ་བུའི་མེ་ཏོག །
རྟ་ཕོའི་རྐང་པ་མདའ་མོ་གཏོང་མཁན་འདྲ། །
མེ་ཏོག་པད་མས་མ་ཕྱིན་པད་མས་ཕྱིན།
མེ་ཏོག་པད་མས་མ་ཕྱིན་པད་མས་ཕྱིན། །
མེ་ཏོག་པད་མས་ཤར་ཕྱོགས་རྒྱལ་པོའི་ལྡུམ་རར་ཕྱིན། །
ཤར་ཕྱོགས་རྒྱལ་པོའི་ལྡུམ་རར། །
མེ་ཏོག་པད་མ་འཇའ་དང་འོད་ཀྱིས་ཁེངས། །
ཐད་ན་ཐད་ཀྱིས་གསུངས། གསེར་གྱི་ཟམ་པ་བཙུགས་གོ །



བཞུགས་ན་བཞུགས་ཀྱིས་གསུངས་དང་། གཡུ་ཡི་མཎྜལ་འབུལ་གོ །
མེ་ཏོག་པད་མས་མ་ཕྱིན་པད་མས་ཕྱིན། །
མེ་ཏོག་པད་མས་ནུབ་ཕྱོགས་རྒྱལ་པོའི་ལྡུམ་རར་ཕྱིན། །
ནུབ་ཕྱོགས་རྒྱལ་པོའི་ལྡུམ་རར། །
མེ་ཏོག་པད་མ་འཇའ་དང་འོད་ཀྱིས་ཁེངས། །
ཐད་ན་ཐད་ཀྱིས་གསུངས། གསེར་གྱི་ཟམ་པ་བཙུགས་གོ །
བཞུགས་ན་བཞུགས་ཀྱིས་གསུངས་དང་། གཡུ་ཡི་མཎྜལ་འབུལ་གོ །
མེ་ཏོག་པད་མས་མ་ཕྱིན་པད་མས་བྱིན། །
མེ་ཏོག་པད་མས་བྱང་ཕྱོགས་རྒྱལ་པོའི་ལྡུམ་རར་ཕྱིན། །
བྱང་ཕྱོགས་རྒྱལ་པོའི་ལྡུམ་རར། ། །
མེ་ཏོག་པད་མ་འཇའ་དང་འོད་ཀྱིས་ཁེངས། །
ཐད་ན་ཐད་ཀྱིས་གསུངས། གསེར་གྱི་ཟམ་པ་བཙུགས་གོ །
བཞུགས་ན་བཞུགས་ཀྱིས་གསུངས་དང་། གཡུ་ཡི་མཎྜལ་འབུལ་གོ །
མེ་ཏོག་པད་མས་མ་ཕྱིན་པད་མས་ཕྱིན། །
མེ་ཏོག་པད་མས་ལྷོ་ཕྱོགས་རྒྱལ་པོའི་ལྡུམ་རར་ཕྱིན། །
ལྷོ་ཕྱོགས་རྒྱལ་པོའི་ལྡུམ་རར། །
མེ་ཏོག་པད་མ་འཇའ་དང་འོད་ཀྱིས་ཁེངས། །
ཐད་ན་ཐད་ཀྱིས་གསུངས། གསེར་གྱི་ཟམ་པ་བཙུགས་གོ །
བཞུགས་ན་བཞུགས་ཀྱིས་གསུངས་དང་། གཡུ་ཡི་མཎྜལ་འབུལ་གོ །
48



ཕུ་ཡི་རྒྱ་གར་རྒྱ་གར་ལྷ་ཡི་ཆོས་རྟེན།
ཕུ་ཡི་རྒྱ་གར་རྒྱ་གར་ལྷ་ཡི་ཆོས་རྟེན། །
མདོ་ཡི་སྙན་པོ་སྙན་པོ་ཀླུ་ཡི་ཕོ་བྲང་། །
ཨུ་རྒྱན་མཁའ་འགྲོའི་གླིང་ལ། །
ཨུ་རྒྱན་མཁའ་འགྲོའི་གླིང་སྲས་ཀྱི་ལྗང་པ་བཏབ། །
ཆོས་གྲོགས་ལྷན་རྒྱུས་སིལ་སིལ་འབྲས་ཆང་མཆོད་པར་ཕེབས། །
འབྲས་ཆང་ཉམས་སུ་བཞེས་ན་ཉམས་སུ་དགོས་མི་འདུག །
གཉིས། གཞས་ཆེན།
མི་འགྱུར་བརྟན་ལ་བཞུགས་པའི། །
དབུས་ཀྱི་རི་རྒྱལ་ལྷུན་པོ། །
ལོ་ཡག་རྩ་བ་བཙུགས་ཡོད། །
སྦྲང་ཆར་འབེབས་རོགས་གནང་དང༌། །
བསོད་ནམས་བསགས་པའི་སྦྲང་ཆར། །
འཛམ་གླིང་འདི་ལ་འབེབས་རོགས། །
ཐུགས་རྗེ་ཆེ་བ་གནང་བྱུང་། །
སྐུ་དྲིན་སྐྱོང་བ་གནང་བྱུང་། །
ཐུགས་རྗེ་ཆེན་པོའི་སྐུ་དྲིན། །
ག་ལེའི་ག་ལེའི་( ན་གྱིན་ན་གྱིན་)གསོལ་ཆོག །



འདུ་ས་ཀ་ཕིབས་ནང་ལ། །
པད་སྡོང་ཞལ་མདོག་མཚར་བ། །
བསོད་ནམས་ཅན་གྱི་སྦྲང་ཆར། །
གནས་ཁང་འདི་རུ་བབ་ཤོག །
གནམ་འདི་ཁ་ཞེང་ཆེ་བ། ། །
སྤྲིན་པ་སྤྲིན་ཚོགས་མཐུག་པ། །
ཉི་མའི་བསམ་དོན་འགྲུབ་སོང་། །
གླིང་བཞི་བསྐོར་ནས་ལོག་འགྲོ། །
ཆུ་མོ་ཁ་ཞེང་ཆེ་བ། །
རྡེའུ་དེའུ་གྲལ་བསྒྲིགས་སོང་། །
དཀའ་མོའི་བསམ་དོན་འགྲུབ་སོང་། །
ཆབ་མདོ་བསྐོར་ནས་ལོག་འགྲོ། །
བཞུགས་གྲལ་ཁ་ཞེང་ཚེ་བ། །
མི་ཕོ་མི་ཚོགས་མཐུག་པ། །
མི་ཕོའི་བསམ་དོན་འགྲུབ་སོང་། །
རང་ཡུལ་ཕྱོགས་ལ་ལོག་འགྲོ། །
འཛམ་གླིང་གནས་ཀྱི་དང་པོ། །
དཔལ་གྱི་ཆོས་འཁོར་ལྷ་ས། །
ས་ལ་པདྨ་འདབ་བརྒྱུད། །
གནམ་ལ་འཁོར་ལོ་རྩིབས་བརྒྱུད། །



བར་སྣང་བཀྲིས་རྟགས་བརྒྱད། །
ཆོས་ཀྱི་རྗེ་ཡི་རྒྱན་རེད། ། །
སྟེང་ཕྱོགས་ལྷ་ནས་ཕེབས་པའི། །
སྐུ་མགྲོན་སྲན་མའི་མེ་ཏོག །
ཕྱག་ཏུ་ཕེབས་པ་ཡག་བྱུང་། །
ཐུགས་ལྷོད་ལྷོད་ཙམ་གནང་དང་། །
ཞལ་གཅིག་སྐྱེམས་པ་ཡོད་འགྲོ། །
ཕྱེ་མར་ཕུད་ཆང་མཆོད་ཆང་། །
སྐུ་གཟུགས་དམར་པོའི་མེ་ལས་མཚར་བ། །
ཐུགས་སེམས་དཀར་པོའི་དུང་ལས་དཀར་ར(བ)། །
སྐུ་རྒྱུད་སྔོན་མོའི་ཆུ་ལས་རིང་བ། །
ཕོ་བྲང་དམར་པོ་ཟེར་བ་གཞོན་པ་ང་ཚོའི་ཡུལ་རེད། །
ཕོ་བྲང་དམར་པོའི་གྲིབ་ནག་ལྕང་གསེབ་ཤར་ལ་བརྒྱབ་ཡོད། །
ལྕང་གསེབ་ཤར་གྱི་ལྕང་མ་དབྱར་སྐྱེས་ལེགས་པོ་ཡོད་དོ། ། །
ལྕང་མ་དབྱར་སྐྱེས་ལེགས་ན་བྱིའུ་ཆུང་གནས་བཟོད་བདེ་བ། །
བྱིའུ་ཆུང་འཇོལ་མོའི་གསུང་གཞས་སྙན་པོའི་རྒྱ་གླིང་ལས་སྙན་པ། །
བཀྲ་ཤིས་གཟིམ་ཆུང་ནང་ལ། །
གཡང་ཆགས་ཀ་བ་བཙུགས་ཡོད། །
ཀ་བ་འགྱུར་ཡོང་བསམས་ནས། །
ཀ་གདན་རྡོ་ལ་ཞུས་ཡོད། །



གདུང་མ་འགྱུར་ཡོང་བསམས་ནས། །
ལྕམ་དང་དྲལ་མར་ཞུས་ཡོད། །
ལྕམ་དང་དྲལ་མ་ནམ་མཁའི་འཇའ་ལས་དྭངས་བ། །
སྒོ་དང་སྒེའུ་ཁུང་རྨ་བྱའི་སྒྲོ་ལས་མཚར་བ། །
དྲིལ་བུས་ཟང་ཟིང་མ་གནང་ན། །
རྩ་བའི་བླ་མ་ཕེབས་རྒྱུ་ཡོད་པ་བསམས་བྱུང་། །
རྟ་པས་ལྷང་ལྷང་མ་གནང་ན། །
མགོ་འདྲེན་དཔོན་པོ་ཕེབས་ཀྱི་ཡོད་པ་བསམས་བྱུང༌། །
ཇ་དྲས་( ཆང་སྣོད་ཅིག་) ཟང་ཟིང་མ་གནང་ན། །
ཆང་མ་ཕེབས་ཀྱི་ཡོད་པ་བསམས་བྱུང༌། །
ཨ་རོག་བདུད་རྩི་གནང་གི་ཡོད་པ་བསམས་བྱུང་། །
ཁྲུབ་ཡབ་(དངུལ་ཕོར།)དམ་བིའི་ནང་ལ་གསེར་གྱི་རི་མོ་བྲིས་ཡོད། །
ཐུགས་སེམས་གསེར་ལས་དྭངས་བ་མཆོད་དུ་ཆོག་པ་ཡོད་དོ། །
དང་པོ་བྲག་དེ་བྲག་བཟོ་ཡག་པ། །ཨོ་ལོའི་ཡར་ཀླུང་ཤེལ་བྲག །
གཡས་ལ་མཁའ་འགྲོ་བཞུགས་ཡོད། །མཁའ་འགྲོ་ཡེ་ཤེས་མཚོ་རྒྱལ། །
གཡོན་ལ་ལྷ་ལྕམ་བཞུགས་ཡོད། །ལྷ་ལྕམ་མནྡ་ར་བ། །
གཡས་གཡོན་གཉིས་ཀྱི་བར་ལ། །བླ་མ་ཨོ་རྒྱན་པདྨ། །
རྒྱ་གར་རྡོ་རྗེ་གདན་གྱི་རྩ་བ་མ་ནས་བལྟས་པས། །
ལོ་ཡག་རྩ་བ་ཚུགས་པའི་རྟེན་འབྲེལ་དང་པོ་མཇལ་བྱུང་། །
རྒྱ་གར་རྡོ་རྗེ་གདན་གྱི་སྐེད་པ་དེ་ནས་བལྟས་པས། །
ལོ་ཡག་ཚིགས་དགུ་ཆགས་པའི་རྟེན་འབྲེལ་གཉིས་པ་མཇལ་བྱུང༌། །



རྒྱ་གར་རྡོ་རྗེ་གདན་གྱི་རྩེ་མོ་ཡར་ནས་བལྟས་པས། །
ལོ་ཡག་འབྲས་བུ་སྨིན་པའི་རྟེན་འབྲེལ་གསུམ་པ་མཇལ་བྱུང་། །
གཅིག་སོང་གཅིག་གི་དང་པོ་ནས་བལྟས་པས། །
ཆུ་སྣ་མི་གཅིག་བརྒྱད་ཅུ་ཐམ་པ་མཇལ་བྱུང་། །
ང་ཡི་གངས་ཆུ་སྔོན་མོ་གསེར་ཟངས་ལས་ལྷག་པ། །
གཅིག་སོང་གཅིག་གི་གཉིས་པ་ནས་བལྟས་པས། །
མེ་ཏོག་མི་གཅིག་བརྒྱུད་ཅུ་ཐམ་པ་མཇལ་བྱུང་། །
ང་ཡི་སྲན་མའི་མེ་ཏོག་གསེར་ཟངས་ལས་ལྷག་པ། །
གཅིག་སོང་གཅིག་གི་གསུམ་པ་ནས་བལྟས་པས། །
འབྲུ་སྣ་མི་གཅིག་བརྒྱད་ཅུ་ཐམ་མཇལ་བྱུང་། ། །
ང་ཡི་གྲོ་ནས་སྲན་གསུམ་གསེར་ཟངས་ལས་ལྷག་པ། །
གཞས་ཆེན་གྲངས་ཁས་བགྲང་ཚད། །
མིང་བྱད་ཡག་པའི་རྡེའུ། །ལྷ་སའི་རྡོ་རིང་ཕྲ་མོ། །
བཞུགས་གྲལ་ཡར་ལ་གཟིགས་དང་། །མེས་པོ་གྲངས་ཁས་བགྲང་ཚད། །
མིང་བྱད་ཡག་པའི་མེས་པོ། །གླིང་གི་གེ་སར་རྒྱལ་པོ། །
རི་མགོ་བརྒྱ་ལ་ཕྱིན་པས་རི་སྣ་ལྔ་བརྒྱ་མཇལ་བྱུང་། །
མིང་བྱད་ཡག་པའི་དཀྱིལ་ནས་དབུས་ཀྱི་རི་རྒྱལ་ལྷུན་པོ། །
ཆུ་མིག་བརྒྱ་ལ་ཕྱིན་པས་ཆུ་སྣ་ལྔ་བརྒྱ་མཇལ་བྱུང༌། །
མིང་བྱེད་ཡག་པའི་དཀྱིལ་ནས་ཆུ་མིག་དྭངས་བཟང་དབང་པོ། །
མི་འགྱུར་གཏན་ལ་བཞུགས་དང་དབུས་ཀྱི་རི་རྒྱལ་ལྷུན་པོ། །
ཤར་ཕྱོགས་རྒྱ་གར་ཤར་ནས་གསེར་གྱི་རྒྱ་གླིང་བཏང་ཡོད། །
༨༣



ནུབ་ཕྱོགས་ཨོ་རྒྱན་ཡུལ་ནས་གཡུ་ཡི་མཎྜལ་ཕུལ་ཡོད། །
ཐད་མཁན་མདའ་མོའི་ཕྱོགས་ལ་མདའ་མོ་གོད་ཆགས་མ་གཏོང་། །
བཞུགས་མཁན་གཞུ་མོའི་ཕྱོགས་ལ་གཞུ་མོ་ཡ་ཡུག་མ་གཏོང་། ། །
གླིང་དཀར་སྟོད་ནས་ཕེབས་པའི་མི་ཕོ་གེ་སར་རྒྱལ་པོ། །
མི་ཡོས་ཡར་ལ་བཞེངས་ན་ནམ་མཁའ་འོད་ཀྱིས་ཁེངས་ཀྱིས། །
མི་ཕོས་མར་ལ་བཞུགས་ན་ས་གཞི་འོད་ཀྱིས་ཁེངས་ཀྱིས། །
མི་པོས་རང་སོར་བཞུགས་ན་བཞུགས་གྲལ་འོད་ཀྱིས་ཁེངས་ཀྱིས། །
དགའ་བའི་ཕྱོགས་ནས་སྐྱིད་པའི་ཉི་མ་ཤར་སོང་། །
ང་ཡི་བླ་མ་ཨོ་རྒྱན་པད་མའི་བཞུགས་ས། །
དགའ་བའི་ཕྱོགས་ནས་སྐྱིད་པའི་ཉི་མ་ཤར་སོང་། །
ང་ཡི་དཔོན་པོ་ཁམས་གསུམ་དབང་འདུས་ཞུ། །
དགའ་བའི་ཕྱོགས་ནས་སྐྱིད་པའི་ཉི་མ་ཤར་སོང་། །
ང་ཡི་ཨ་མ་ཆང་ཞིམ་བག་བྲོ་ཞུ། ། །
གཞོན་པས་རྒྱུ་མཚོའི་གཏིང་ནས་ནོར་བུ་ལེན་པར་ཕྱིན་པས། །
མཐོ་བ་རི་བོའི་རྩེ་ནས་ཉི་མ་ཤར་བ་འགྲིག་བྱུང༌། །
དམའ་བ་རྒྱ་མཚོའི་གཏིང་ནས་ནོར་བུ་ལེན་པ་འགྲིག་སོང་། །
མི་དེ་ནོར་བུ་ལེན་པར་རྟ་མགོ་གྲུ་ཤན་དགོས་ཀྱིས། །
ང་ཚོའི་ནོར་བུ་ལེན་པར་ཆང་དང་ཇ་ཁྲས་འགྲིག་སོང་། །
ཉི་མ་ག་ནས་ཕེབས་པ་ཤར་གྱི་ཕྱོགས་ནས་ཡོང་ཡོད། །
54



བོད་ཀྱི་འབྱུང་བཞི་དྲོ་བར་ཕེབས་པ་ཙམ་གྱིས་ཡག་བྱུང་། །
ཟླ་བ་ག་ནས་ཕེབས་པ་མཚན་འགྲུལ་བརྒྱབ་ནས་ཡོང་ཡོད། །
འཛམ་གླིང་མུན་པ་སེལ་བར་ཕེབས་པ་ཙམ་གྱིས་ཡག་བྱུང༌། །
མི་ཕོ་གང་ནས་ཕེབས་པ་གླིང་དཀར་སྟོད་ནས་ཡོང་ཡོད། །
ཕྱི་ཡི་ལྕགས་རི་སྐོར་བར་ཕེབས་པ་ཙམ་གྱིས་ཡག་བྱུང༌། །
ནང་གི་གཉེན་སྒོ་སྐྱོང་བར་ཕེབས་པ་ཙམ་གྱིས་ཡག་བྱུང༌། །
འོང་སྟོད་གསེབ་ལ་བཞུགས་པའི་གསེར་སྐུ་ཕྱག་ན་རྡོ་རྗེ། །
འོང་སྨད་གཡུ་ལ་བཞུགས་པའི་གཡུ་ཡི་སྒྲོལ་མ་གསུང་བྱོན། །
འོང་ཁའི་དཀྱིལ་ལ་བཞུགས་པའི་ཨ་མ་ནོར་ལེན་གཡང་ཆགས། །
དབྱར་ཁ་འོང་ཁའི་དཀྱིལ་ལ་ཨ་མ་ཕེབས་དགོས་མེད། །
དགུན་ཁ་རླུང་བུའི་དཀྱིལ་ལ་ཨ་མ་ཕེབས་དགོས་མེད། །
ཇ་ཆང་ལོངས་སྤྱོད་ས་ལ་ཨ་མ་ཕེབས་རོགས་གནང་ཞུ། །
ཆོས་རྒྱལ་ནོར་བཟང་གཅིག་དང་ནོར་བཟང་གཉིས། །
ཡིད་འཕྲོག་ལྷ་མོ་གར་སོང་ཤོད་རོགས་གནང་། །
ཡིད་འཕྲོག་ལྷ་མོ་གར་སོང་བཤད་ཟེར་ན། །
ཡིད་འཕྲོག་ལྷ་མོ་གངས་སྟོད་ཕྱོགས་ལ་ཡོད། །
གངས་ལ་ཉི་མ་ཤར་དུས་དགའ་སྟེ་དགའ། །
གངས་རི་ཉི་མས་བཞུར་དུས་སྐྱོ་སྟེ་སྐྱོ། །
ཆོས་རྒྱལ་ནོར་བཟང་གཅིག་དང་ནོར་བཟང་གཉིས། །
ཡིད་འཕྲོག་ལྷ་མོ་གར་སོང་ཤོད་རོགས་གནང༌། །
ཡིད་འཕྲོག་ལྷ་མོ་གར་སོང་བཤད་ཟེར་ན། །
55



ཡིད་འཕྲོག་ལྷ་མོ་བྲག་སྟོད་ཕྱོགས་ལ་ཡོད། །
བྲག་ལ་ཉི་མ་ཤར་དུས་དགའ་སྟེ་དགའ། །
ས་རུབ་མུན་པ་སླེབས་དུས་སྐྱོ་སྟེ་སྐྱོ། །
ཆོས་རྒྱལ་ནོར་བཟང་གཅིག་དང་ནོར་བཟང་གཉིས། །
ཡོད་འཕྲོག་ལྷ་མོ་གར་སོང་ཤོད་རོགས་གནང་། །
ཡོད་འཕྲོག་ལྷ་མོ་གར་སོང་བཤད་ཟེར་ན༑ །
ཡིད་འཕྲོག་ལྷ་མོ་སྤང་སྟོད་ཕྱོགས་ལ་ཡོད། །
སྤང་ལ་མེ་ཏོག་ཤར་དུས་དགའ་སྟེ་དགའ། །
མེ་ཏོག་སད་ཀྱིས་འཁྱེར་དུས་སྐྱོ་སྟེ་སྐྱོ། །
ཆོས་རྒྱལ་ནོར་བཟང་གཅིག་དང་ནོར་བཟང་གཉིས། །
ཡིད་འཕྲོག་ལྷ་མོ་གར་སོང་ཤོད་རོགས་གནང་། །
ཡིད་འཕྲོག་ལྷ་མོ་གར་སོང་བཤད་ཟེར་ན། །
ཡིད་འཕྲོག་ལྷ་མོ་ལྕང་གླིང་དཀྱིལ་ལ་ཡོད། །
བྱིའུ་ཆུང་གསུང་སྙན་གནང་དུས་དགའ་སྟེ་དགའ། །
ལོ་མ་ཐང་ལ་སྐྱུར་དུས་སྐྱོ་སྟེ་སྐྱོ། །
ཆོས་རྒྱལ་ནོར་བཟང་གཅིག་དང་ནོར་བཟང་གཉིས། །
ཡིད་འཕྲོག་ལྷ་མོ་གར་སོང་ཤོད་རོགས་གནང་། །
ཡིད་འཕྲོག་ལྷ་མོ་གར་སོང་བཤད་ཟེར་ན། །
ཡིད་འཕྲོག་ལྷ་མོ་བཞུགས་ཁྲིའི་གཞུང་ལ་ཡོད། །
ཕོ་གཞོན་མོ་གཞོན་མཇལ་དུས་དགའ་སྟེ་དགའ། །
ན་སོ་རྒས་པའི་དུས་སུ་སྐྱོ་སྟེ་སྐྱོ། །
བཀྲ་ལ་ཤིས་པའི་སྐལ་བཟང་ལགས། །
56



ང་ཚོའི་ལུང་པའི་ཕུ་ལ། །ཤིང་བཟང་རྩ་བ་ཚུགས་ཡོད། །
(ལ་ཞུས་པའི་སྐལ་བཟང་ལགས) གཡས་ལ་ལྕང་དཀར་བཙུགས་ཡོད། །
ལྕང་དཀར་(ལ་སོ) སྐྱེས་ལུགས་དྭངས་ང་། །(ལ་ཞུས་པའི་སྐལ་བཟང་ལགས)
གཡོན་ལ་ལྕང་སྨུག་བཙུགས་ཡོད། །ལྕང་སྨུག་སྦོམ་ཕྲ་བཤིག་བཤིག །
(ལ་ཞུས་པའི་སྐལ་བཟང་ལགས) ལྕང་དཀར་ལྕང་སྨུག་དབར་ལ། །
རྒྱལ་པོའི་(ལ་སོ) ཕོ་བྲང་བཞེངས་ཡོད། །(ལ་ཞུས་པའི་སྐལ་བཟང་ལགས)
ཕོ་བྲང་མཐོ་རུ་མ་གཏོགས། །དམའ་རུ་བཏང་གི་མིན་ནོ། །
གཞོན་པའི་གནས་ཁང་འདི་ལ། །བསྟོད་པ་ཚིག་གསུམ་ཕུལ་ན། །
ཀ་བ་ཡན་ཆད་གསེར་རེད། །གདུང་མ་མན་ཆད་དངུལ་རེད། །
ཀ་བ་འགྱུར་ཡོང་བསམ་ནས། །ཀ་གདན་རྡོ་ལ་ཞུས་ཡོད། །
གདུང་མ་འགྱུར་ཡོང་བསམ་ནས། །ལྕམ་དང་དྲལ་མས་མནན་ཡོད། །
དྲིལ་མ་ཆུ་རིས་ཤིག་ཤིག །རྨ་བྱའི་སྒྲོ་ལས་མཚར་བ། །
སྒོ་དང་སྒེའུ་ཁུང་འཇའ་རིས། །ནམ་མཁའི་འཇའ་ལྟར་མཚར་བ། །
བྲག་འདི་བྲག་བཟོ་ཡག་པ། །སྐྱིད་པའི་ཡར་ལུང་ཤེལ་བྲག །
ཤེལ་བྲག་ཁྲག་ཕུག་ཕྱོགས་ལ། །ཨོ་རྒྱན་པད་མའི་གདན་ས། །
གཡས་ལ་མཁའ་འགྲོ་བཞུགས་ཡོད། །མཁའ་འགྲོ་ཡེ་ཤེས་མཚོ་རྒྱལ། །
གཡོན་ལ་ལྷ་ལྕམ་བཞུགས་ཡོད། །ལྷ་ལྕམ་མནྡ་ར་བ། །
ཤེལ་བྲག་མཐོ་ཡི་རྩེ་ལ། །མཐོ་རིས་འགྲོ་སྐས་བཙུགས་ཡོད། །
ཨོ་རྒྱན་མཚར་བའི་སྒང་ལ། །སྨན་ལྷའི་ཡོན་རྩྭ་ཕུལ་ཡོད། །
(1) འགྲོ་སྐས། སྐས་འཛེགས་ཀྱི་དོན་ཏེ་ཡུལ་དེའི་ཁ་སྐད་ཡིན་
57



དཀྱིལ་ལ་བླ་མ་བཞུགས་ཡོད། །བླ་མ་ཨོ་རྒྱན་པད་མ། །
བདུད་རྩི་སྨན་གྱི་བྱིན་རློབས། །ཞུས་སོ་ཆོག་པ་ཡོད་དོ། །
གཞས་ཆེན་འཁྲུངས་དབྱངས་ལྡེང་ཀ
ཁྲུང་དབྱངས་ལྡེང་ཀའི་ནང་ལ། །གསེར་གྱི་རི་མོ་བྲིས་ཡོད། ། །
ཐུགས་སེམས་གསེར་ལས་དྭངས་བ། །མཆོད་སུ་ཆོག་པ་ཡོད་དོ། །
ཁྱུང་དབྱངས་ལྡེང་ཀའི་ནང་ལ། །གཡུ་ཡི་རི་མོ་བྲིས་ཡོད། །
ཐུགས་སེམས་གཡུ་ལས་དྭངས་བ། །མཆོད་སུ་ཆོག་པ་ཡོད་དོ། །
འཁྲུངས་དབྱངས་ལྡེང་ཀའི་ནང་ལ། །དུང་གི་རི་མོ་བྲིས་ཡོད། །
ཐུགས་སེམས་དུང་ལས་དཀར་བ། །མཆོད་སུ་ཆོག་པ་ཡོད་དོ། །
ང་ཚོའི་ཡུལ་རོང་ཁྲ་འབྲུག །གསེར་གྱི་གའུ་ཁ་སྦྱར། །
གའུ་ནང་གི་གའུ་རྫས། །ལྷ་ཆེན་སྒྲོལ་མ་གསུང་བྱོན། །
སྐུ་སྟོད་བླ་མ་ཡིན་ཟེ། །ཡར་འདྲེན་གནང་བ་ཡོད་དོ། །
སྐུ་དཀྱིལ་དཔོན་པོ་ཡིན་ཟེར། །འགོ་འདྲེན་གནང་དུ་ཡོད་དོ། །
རྩ་བ་ཕ་མ་ཡིན་ཟེ། །བྱམས་སྐྱོངས་གནང་བ་ཡོད་དོ། །
སྔར་ཡང་བསླུ་བ་མ་བྱུང་། །ད་ཡང་འགྱུར་བ་མ་གཏོང་། །
གནམ་འདི་ཁ་ཞེང་ཆེ་ལ། །སྤྲིན་པ་སྤྲིན་ཚོགས་མཐུག་པ། །
ཉི་གཞོན་སྐར་མའི་ཕྱོགས་ལ། །ཉི་མའི་བསམ་དོན་འགྲུབ་སོང་། །
ཆུ་མོ་ཁ་ཞེང་ཆེ་ལ། །རྡེའུ་རྡེའུ་ཁྲ་བཤིག་བཤིག ། །
ཉ་མོ་དཔུང་ཚོགས་མཐུག་པ། །ཉ་མོའི་བསམ་དོན་འགྲུབ་སོང་། །
བཞུགས་ཁྲི་ཁ་ཞེང་ཆེ་ལ། །ཇ་ཚང་སྡེ་དགུ་འཛོམས་པ། །



ཇ་ཆང་རྩེ་ཕུད་ཕྱོགས་ལ། །བཞུགས་གྲལ་བསམ་དོན་འགྲུབ་སོང་། །
ལྷ་ས་ཆགས་པའི་དང་པོ། །རྫོང་རྒྱབ་ཀླུ་ཡི་ཕོ་བྲང་། །
པོ་ཏ་ལ་ཡི་རྒྱབ་རི། །རྒྱབ་རི་བྲག་ལ་བཅོལ་ཡོད། །
བྲག་ལ་འགྱུར་བ་མ་གཏོང་། །རྒོད་ཕྲུག་གནས་བཟོད་བདེ་བ། །
པོ་ཏ་ལ་ཡི་མདུན་རི། །མདུན་རི་མཚོ་ལ་བཞུགས་ཡོད། །
མཚོ་ལ་བྲི་ཆད་མ་གཏོང་། །ངང་ཕྲུག་གནས་བཟོད་བདེ་བ། །
གཡས་རིའི་ལོག་གི་དར་ལྕོགས། །བསྟན་པ་དར་བའི་དར་ལྕོགས། །
གཡོན་རིའི་ལོག་གི་ཚེ་བུམ། །སྐུ་ཚེ་བརྟན་པའི་ཚེ་བུམ། །
དར་ལྕོགས་ཚེ་བུམ་གཉིས་ལ། །འགྱུར་བ་ཡོད་ས་མི་འདུག །
གལ་སྲིད་འགྱུར་བ་བྱུང་ན། །ཆང་དང་ཇ་ཁྲས་བསུས་ཆོག །
བཀྲ་ཤིས་གཟིམ་ཆུང་ནང་ལ། །གཡང་ཆགས་ཀ་བ་བཙུགས་ཡོད། །
ཀ་བ་འགྱུར་ཡོང་བསམ་ནས། །ཀ་གདན་རྡོ་ལ་ཞུས་ཡོད། །
ཀ་བ་ཡན་ཆད་གསེར་རེད། །གདུང་མ་མན་ཆད་གཡུ་རེད། །
གདུང་མ་འགྱུར་ཡོང་བསམ་ནས། །ཤབ་དང་དྲལ་མས་མནན་ཡོད། །
ཤབ0དང་དྲལ་མ་གཉིས་པོ། །ནམ་མཁའི་འཇའ་ལས་མཚར་བ། །
སྒོ་མ་སྒེའུ་ཁུང་གཉིས་པོ། །འཇའ་ཡི་འོད་ལས་དྭངས་བ། ། །
སྟག་ཤར་གཞོན་པའི་བཀྲ་གླུ། །གཡས་ལ་བཞི། །
གཞོན་པའི་སྐལ་པ་བཟང་སོང་། །དམན་ཆུང་བུ་མོའི་བཀྲ་གླུ །
གཡོན་ལ་བཞི། །དུས་ད་ལོའི་དགའ་ལ། །
2
བརྗོད། །
ཤབ། ལྕམ་གྱི་དོན་ཏེ། ལྕམ་ད་ང་དྲལ་མ་ཞེས་པ་ཡིན། ཡུལ་དེའི་ཁ་སྐད་དུ་ཤོབ་ཞེས་



དུས་སང་གི་སྐྱིད་པ། །ཞི་འོད་གསེར་གྱི་ཟམ་པ། །
བཙུགས་སུ་ཆོག་པ་ཡོད་དོ། །
རྒྱ་གར་རྡོ་རྗེ་གདན་གྱི། །རྩ་བ་མ་ནས་བལྟས་པས། །
ལོ་ཡག་རྩ་བ་བཙུགས་ཀྱིས། །རྟེན་འབྲེལ་དང་པོ་དང་མཇལ་བྱུང་། །
རྒྱ་གར་རྡོ་རྗེ་གདན་གྱི། །སྐྱེད་པ་མ་ནས་བལྟས་པས། །
ལོ་ཡག་ཞལ་ཁ་ཕྱེ་གིས། །རྟེན་འབྲེལ་གཉིས་པ་དང་མཇལ་བྱུང་། །
རྒྱ་གར་རྡོ་རྗེ་གདན་གྱི། །རྩེ་མོ་ཡ་ནས་བལྟས་པས། །
ལོ་ཡག་འབྲས་བུ་སྨིན་དུས། །རྟེན་འབྲེལ་གསུམ་པ་དང་མཇལ་བྱུང་། །
དཔྱིད་གསུམ་དཔྱིད་ཟླ་དང་པོ་ལ་བལྟས་པས། །
དཔྱིད་ཡུར་བའི་ནང་གི་ཆུ་སྣ་ལས་འཛོམས་པ། །
དབྱར་གསུམ་དབྱར་ཟླ་གཉིས་པ་ལ་བལྟས་པས། །
དབྱར་འོང་ཁའི་དཀྱིལ་གྱི་མེ་ཏོག་ལས་འཛོམས་པ། །
སྟོན་གསུམ་སྟོན་ཟླ་གསུམ་པ་ལ་བལྟས་པས། ། །
སྟོན་གཡུལ་ཁའི་ནང་གི་འབྲུ་སྣ་ལས་འཛོམས་པ། །
གངས་རི་བསྐོར་བར་མ་ཕྱིན། །གངས་ཆུ་ལེན་པར་ཕྱིན་ཡོད། །
འོང་སྟོད་གསེར་ལས་བཞུགས་པའི། །གསེར་སྐུ་ཕྱག་ན་རྡོ་རྗེ། །
འོང་དཀྱིལ་གཡུ་ལས་བཞུགས་པའི། །གཡུ་ཡི་སྒྲོལ་མ་གསུང་བྱོན། །
འོང་གཞུག་དུང་ལས་བཞུགས་པའི། །དགོན་པའི་ཚོགས་དུང་དཀར་པོ། །
ཉི་མས་གང་ནས་ཕེབས་པ། །ཤར་གྱི་ཕྱོགས་ནས་ཡོང་ཡོད། །



འཛམ་གླིང་ས་ཆུའི་གྲོགས་ལ། །ཕེབས་པ་ཙམ་གྱིས་ཡག་བྱུང་། །
ཟླ་བས་གང་ནས་ཕེབས་པ། །ཤར་གྱི་ཕྱོགས་ནས་ཡོང་ཡོད། །
མཚན་མོའི་མུན་པ་སེལ་བ། །ཕེབས་པ་ཙམ་གྱིས་ཡག་བྱུང་། །
མི་དཔོན་གང་ནས་ཕེབས་པ། །གླིང་དཀར་སྟོད་ནས་ཕེབས་པ། །
བཞུགས་གྲལ་གྲལ་འགོ་གནོན་པ། །ཕེབས་པ་ཙམ་གྱིས་ཡག་བྱུང་། །
དཔྱིད་ཀྱི་ནོར་ལྷའི་རྒྱལ་མོ། །ས་གཞི་འཕྲོ་རོགས་གནང་དང་། །
ང་ཡི་ལོ་ཡག་ལྗང་པ། །རྩྭ་བ་ཚུགས་དགོས་ཡོད་དོ། །
དཔྱིད་ཀྱི་ནོར་ལྷའི་རྒྱལ་མོ། །སྦྲང་ཆར་ཕེབས་རོགས་གནང་དང་། །
ང་ཡི་ལོ་ཡག་ལྗང་པ། །ཞལ་ཁ་ཕྱེ་བ་གནང་དང༌། །
དཔྱིད་ཀྱི་ནོར་ལྷའི་རྒྱལ་མོ། །ནམ་འཇུག་བསྟན་རོགས་གནང་དང་། །
ང་ཡི་ལོ་ཡག་ལྗང་པ། །འབྲས་བུ་སྨིན་དགོས་ཡོད་དོ། །
དཔྱིད་གསུམ་དཔྱིད། །དཔྱིད་ཟླ་དང་པོ་ཤར་སོང་། །
དཔྱིད་ཀྱི་ཞིང་ཁའི་སྒང་ལ། །རྨོན་པ་མ་གཅིག་བརྒྱད་ཅུ་ཐམ་པ་ཡོད། །
ང་ཡི་ཁྱུང་དཀར་མཛོ་མོ། །གསེར་ཟངས་བརྒྱ་ལས་ལྷག་པ། །
དབྱར་གསུམ་དབྱར། །དབྱར་ཁ་ཡུར་པོའི་ནང་ལ། །
ཆུ་སྣ་མ་གཅིག་བརྒྱད་ཅུ་ཐམ་པ་ཡོད། །ང་ཡི་རྟ་བཟང་དབང་པོ། །
གསེར་ཟངས་བརྒྱ་ལས་ལྷག་པ། །སྟོན་གསུམ་སྟོན། །
སྟོན་གཡུལ་ཁའི་ནང་ལ། །འབྲུ་སྣ་མ་གཅིག་བརྒྱད་ཅུ་ཐམ་པ་ཡོད། །
ང་ཡི་གྲོ་ནས་སྲན་གསུམ། །གསེར་ཟངས་བརྒྱ་ལས་ལྷག་པ། །
རི་མགོ་བརྒྱ་ལ་ཕྱིན་པས། །



རི་སྣ་ལྔ་བརྒྱ་དང་མཇལ་བྱུང་། །
མིང་བྱད་ཡག་པའི་དཀྱིལ་ནས། །
དབུས་ཀྱི་རི་རྒྱལ་ལྷུན་པོ། །
ཆུ་མིག་བརྒྱ་ལ་ཕྱིན་པས། །
ཆུ་སྣ་ལྔ་བརྒྱ་དང་མཇལ་བྱུང་། །
མིང་བྱད་ཡག་ཀའི་དཀྱིལ་ནས། །
ཆུ་མིག་དྭངས་གཙང་དབང་པོ། །
བཞུགས་གྲལ་བརྒྱ་ལ་ཕྱིན་པས། །
ཕོ་གཞོན་ལྔ་བརྒྱ་དང་མཇལ་བྱུང༌། །
མིང་བྱེད་ཡག་ཀའི་དཀྱིལ་ནས། །
གླིང་གི་གེ་སར་རྒྱལ་པོ། །
གསེར་དིར་ནང་ནས་གསོལ་ཇ་བཀྱོག་དང༌། །
དངུལ་དིར་ནང་ནས་མཆོད་ཆང་བཀྱོག་དང༌། །
དང་པོ་འདི་ལ་མཚན་ལྡན་བླ་མ་ཁོང་ལ་བཀྱོག །
གཉིས་ལ་འདི་ལ་འགོ་འདྲེན་དཔོན་པོ་ཁོང་ལ་བཀྱོག །
གསུམ་པ་འདི་ནི་སྟག་ཤར་གཞོན་པ་ང་ལ་བཀྱོག་དང་། །
རྨ་བྱ་ང་ཡི་དགའ་ལ། །སྒྲོ་མདོངས་ཀྱི་སྐྱིད་པ། །
སྒྲོ་མདོངས་ཚེ་དབང་བུམ་པ། །བླ་མའི་ཕྱག་ལ་ཕུལ་དགོས། །
གཞོན་པས་སྟོང་གསུམ་སྟོད་ལ། །
གཞོན་པས་འགྲོ་ནི་མ་མྱོང་། །
སྟོད་ཀྱི་གེ་སར་རྒྱལ་པོ། །



བཞུགས་གྲལ་གཡས་ནས་མཇལ་བྱུང་། །
ཁ་བཏགས་འདོམ་པ་གང་ལ། །
རི་མོ་བཀྲ་ཤིས་རྟགས་བརྒྱད། །
འདི་གས་གེ་སར་རྒྱལ་པོའི། །
མགུལ་རྒྱན་ཉན་པ་ཡོད་དོ། །
གཞོན་པས་སྨད་གསུམ་སྨད་ལ། །
གཞོན་པས་འགྲོ་ནི་མ་མྱོང་། །
སྨད་ཀྱི་སེང་ལྕམ་འབྲུག་མོ། །
བཞུགས་གྲལ་གཡོན་ནས་འཇལ་བྱུང་། །
སྣམ་བུ་འདོམས་པ་གང་ལ། །
རྒྱ་ཐིག་གསུམ་སྟོང་ལྔ་བརྒྱུ། །
འདི་གས་སེང་ལྕམ་འབྲུག་མོའི། །
ན་བཟའ་ཉན་པ་ཡོད་དོ། །
གནམ་དེ་སྔོན་མོ་ཁ་ཞེང་ཆེ་བ་ལ། །
སྤྲིན་དེ་དཀར་པོ་སྤྲིན་བྱད་ཡག་པ། །
ཉི་མའི་བསམ་དོན་འགྲུབ་སོང་། །
ཉི་གཞོན་བསྐོར་ནས་ལོག་ཡོང༌། །
ཆུ་མོ་ཆེ་ལ་ཁ་ཞེང་ཆུང་། །
རྟེའུ་རྣམས་ཚོ་རྟེའུ་གྲལ་སྒྲིག་པ། །
ཉ་མོའི་བསམ་དོན་འགྲུབ་སོང་། །
ཆུ་འགོ་བསྐོར་ནས་ལོག་སོང༌། །
བཞུགས་གྲལ་སྒོ་མོ་ཁ་ཞེང་ཆེ་ལ། །
63



ཕོ་གཞོན་མོ་གཞོན་གྲངས་མེད་གྲལ་སྒྲིག །
མེས་པོའི་བསམ་དོན་འགྲུབ་སོང་། །
བག་ཆགས་བཞག་ནས་ལོག་འགྲོ། །
གང་གི་ཕྱོགས་ནས་ཕེབས་པས། །
ཕེབས་བསུ་གནང་བར་ཕེབས་པས། །
ཕེབས་པ་ཙམ་གྱིས་ཡག་བྱུང་། །
རྟེན་འབྲེལ་དང་པོ་མཇལ་བྱུང༌། །
དངུལ་རྒྱུན་ཡེ་ལ་ཆུ་སྲིན་ཁ་སྤྲོད་འདུག །
དངུལ་ཕོར་ཡེ་ལ་གསེར་ཚགས་དངུལ་ཚགས་འདུག །
ཕྱི་ལ་རི་མོ་བཀྲིས་རྟགས་བརྒྱུད་འདུག །
ནང་ལ་རི་མོ་ནོར་བུ་མེ་འབར་འདུག །
ང་ཡི་གནས་ཁང་འདི་ལ། །བསྟོད་པ་ཚིག་གསུམ་ཕུལ་ཡོད། །
ཀ་བ་རིན་ཆེན་གསེར་རེད། །གདུང་མ་རིན་ཆེན་གཡུ་རེད། །
ཀ་བ་འགྱུར་ཡོང་བསམ་ནས། །ཀ་བརྟན་རྡོ་ལ་ཞུས་ཡོད། །
གདུང་མ་འགྱུར་ཡོང་བསམ་ནས། །ལྕམ་དང་དྲལ་མས་མནན་ཡོད། །
ལྕམ་དང་དྲལ་མ་ཟེར་བ། །བྱ་ཕོའི་སྒྲོ་ལས་ཡག་པ། །
སྒོ་མ་སྒེའུ་ཁུང་སྣ་ཚོགས། །རྨ་བྱའི་སྒྲོ་ལས་མཛེས་པ། །
སྐལ་བཟང་གསེར་གྱི་ཟམ་པའི་སྒང་ལ། །
ང་ཡི་མཚན་ལྡན་བླ་མའི་ཆིབས་པ་བཅུག་ནས་བཞག་ཡོད། །
ཆིབས་པའི་མདའ་གཞུ་འདོད་པའི་མེས་པོ་ཡོད་པ་ན། །



ང་ཡི་མཚན་ལྡན་བླ་མའི་མཇལ་ཁ་ཞུ་བར་ཕེབས་ཤོག །
སྐལ་བཟང་གཡུ་ཡི་ཟམ་པའི་སྒང་ལ། །
ང་ཡི་མགོ་འདྲེན་དཔོན་པོའི་ཆིབས་པ་བཅུག་ནས་བཞག་ཡོད། །
མདའ་གཞུ་སྲབ་མདའ་འདོད་པའི་མེས་པོ་ཡོད་པ་ན། །
ང་ཡི་མགོ་འདྲེན་དཔོན་པོའི་མཇལ་ཁ་ཞུ་བར་ཕེབས་ཤོག །
སྐལ་བཟང་དུང་གི་ཟིམ་པའི་སྒང་ལ། །
ང་ཡི་ཨ་མ་ཆང་མའི་ཆིབས་པ་བཅུགས་ནས་བཞག་ཡོད། །
ཆང་དང་ཇ་ཁྲ་འདོད་པའི་མེས་པོ་ཡོད་པ་ན། །
ང་ཡི་ཨ་མ་ཆང་མའི་མཇལ་ཁ་ཞུ་བར་ཕེབས་ཤོག །
ང་ཡིས་བཀྱག་པའི་མཆོད་ཆང་། །
མི་མཆོད་གསུང་རྒྱུ་ཡོད་ན། །
ནམ་ཞག་གཏན་གྱི་མཆོད་ཆང་། །།
སྤངས་བཞག་གནང་རོགས་གནང་དང་། །
ལག་ཆུང་གཡས་པས་བཀྱག་ན། །
གཡས་པ་གནམ་བཀྱག་ཆེ་དྲག །
ལག་ཆུང་གཡོན་མས་བཀྱག་ན། །
གཡོན་མ་ཕུ་ཐུང་ཐུང་བ། ། །
གཡས་གཡོན་གཉིས་ནས་བཀྱག་པའི། །
ནོར་བུའི་ཕྱོགས་སུ་ཕུལ་ཡོད། །
མགྱོགས་ན་མགྱོགས་པའི་མགྱོགས་ཆང་ཡོད། །
འགོར་ན་འགོར་བའི་འགོར་ཆང་ཡོད། །
བདག་ཅིག་སྐོར་ར་བརྒྱབ་པའི་དུས་སུ། །



ཞབས་སེ་ཨ་ལ་ཊོ་ཏོག །
ཆུ་ཟོམ་རྒྱབ་ཏུ་འཁྱེར་ནས། །
ཆུ་ཞིག་ལེན་པར་ཕྱིན་པས། །
བདུད་རྩི་ཞིམ་མངར་མེད་དེ། །
འཐུང་བྱ་ཉན་པ་ཡོད་དོ། །
གསེར་གྱི་ལྕོག་ཙེའི་སྟེང་གི །
གཡུ་ཡི་ཨ་ཁུ་ནེ་ཙོ། །
ཇ་ཚང་སྡེ་དགུ་འཛོམས་པའི། །
མངོན་ཤེས་བཤད་རོགས་གནང་དང་། །
གསེར་གྱི་ལྕོག་རྩེའི་སྒང་གི །
གཡུ་ཡི་ཨ་ཁུ་ནེ་ཙོ། །
ད་རེས་ཚེས་བཟང་ཡིན་པས། །
གསུང་ཞིག་བྱོན་རོགས་གནང་དང༌། །
ང་ཚོའི་ལུང་པའི་ཕུ་ནས། ། །
གསེར་གྱི་ཆུ་ཞིག་སླེབས་བྱུང༌། །
གསེར་ཆུ་གང་འགྲོའི་ས་ལ། །
ལོ་ཡག་རྩ་བ་ཚུགས་སོང་། །
ཡ་ལ་ཨ་རོགས་སེམས་ལ་ཞོགས་དང༌། །
ཡ་ལ་ཨ་རོགས་སྙིང་ལ་ཞོགས་དང༌། །
ལོ་ཡག་རྩ་བ་ཚུགས་སོང༌། །
66



གྲལ་མགོ་ཡལ་གཟིགས་དང་། །
གསེར་སྐྱོགས་ཆ་གཅིག་འདུག །
གསེར་སྐྱོགས་གསེར་ཁ་དྭངས་བ། །
སིམ་སིམ་སིམ་ལ་མཆོད་དང་། །
གྲལ་དཀྱིལ་ཡ་ལ་གཟིགས་དང་། །
དངུལ་སྐྱོགས་ཆ་གཅིག་འདུག །
དངུལ་སྐྱོགས་དངུལ་ཁ་དྭངས་བ། །
སིམ་སིམ་སིམ་ལ་མཆོད་དང་། །
གྲལ་བཞུགས་མ་ལ་གཟིགས་དང་། །
རག་སྐྱོགས་ཆ་གཅིག་འདུག །
རག་སྐྱོགས་རག་ཁ་དྭངས་བ། ། །
སིམ་སིམ་སིམ་ལ་མཆོད་དང་། །
ཆོས་གྲོགས་ཚོ་མཆོད་ཆང་གཙང་བཞེས་གནང་དང་། །
ང་ཚོ་ཆོས་གྲོགས་དེ་ཚོ་སྤ་མ་སྤ་ལུའི་མེ་ཏོག །
ང་ཡིས་ཁྱེད་རྣམས་ལ་སྨོན་ལམ་ཚིག་གསུམ་བརྒྱབ། །
ཁྱེད་རྣམས་སྐུ་གཟུགས་བདེ་ཐང་ཡོང་བ་ཤོག །
ཁྱེད་རྣམས་འཚོ་བ་སྐྱིད་པོ་ཡོང་བ་ཤོག །
ཁྱེད་རྣམས་བྱ་བ་ལམ་འགྲོ་ཡོང་བ་ཤོག །
དང་པོ་ཨ་ཅེ་རྒྱ་བཟས་ལྡུམ་རའི་ནང་། །
བཏབ་པ་རྣམས་ལ་སྒོག་བཙོངས་ལ་ཕུག་བཏབ། །
མ་བཏབ་རྣམས་ལ་ཙན་དན་སྡོང་པོ་འཁྲུངས། །
67



ཙན་དན་སྡོང་པོ་དེ་ཡི་འོག་གཅིག་ན། །
མཁའ་འགྲོའི་བུ་མོ་གསུམ་གྱིས་བཀའ་གྲོས་མཛད། །
བུ་མོ་རྒན་པའི་ཞལ་ནས་འདི་སྐད་གསུངས། །
སྤྲིན་པའི་གསེབ་ལ་དར་ལྕོག་ཚུགས་ཤོག་གསུངས། །
བྲག་གི་སྟེང་ལ་རྟ་ཕོ་རྒྱུགས་ཤོག་གསུངས། །
བྱེ་མའི་དཀྱིལ་ལ་མཆོད་རྟེན་བཞེངས་ཤོག་གསུངས། །
ཆུ་མོའི་དཀྱིལ་ལ་ཤིང་བཟང་ཚུགས་ཤོག་གསུངས། །
བུ་མོ་འབྲིང་བའི་ཞལ་ནས་འདི་སྐད་གསུངས། །
སྤྲིན་པའི་གསེབ་ལ་དར་ལྕོག་ཚུགས་ཟེར་ན། །
དར་ལྕོག་རླུང་པོས་འཁྱེར་ན་གང་འདྲ་བྱེད། །
བྲག་གི་སྟེང་ལ་རྟ་ཕོ་རྒྱུགས་ཤོག་ཟེར་ན། །
རྟ་ཕོའི་རྐང་པ་ཆག་ན་གང་འདྲ་བྱེད། །
བྱེ་མའི་དཀྱིལ་ལ་མཆོད་རྟེན་བཞེངས་ཟེར་ན། །
མཆོད་རྟེན་བྱེ་མས་མནན་ན་གང་འདྲ་བྱེད། །
ཆུ་མོའི་དཀྱིལ་ལ་ཤིང་བཟང་ཚུགས་ཤོག་ཟེར་ན། །
ཤིང་བཟང་ཁོག་པ་རུལ་ན་གང་འདྲ་བྱེད། །
བུ་མོ་གཞོན་པའི་ཞལ་ནས་འདི་སྐད་གསུངས། །
དང་པོ་དར་ལྕོག་རླུང་གིས་འཁྱེར་དོན་མེད། །
དེ་ལ་ལྷ་སྲིན་སྡེ་བརྒྱད་གནས་ནས་ཡོད། །
གཉིས་པ་རྟ་ཕོའི་རྐང་པ་ཆག་དོན་མེད། །
ཅང་ཤེས་རྟ་ཕོའི་རྐང་པར་རླུང་གཤོག་ཡོད། །
གསུམ་པ་མཆོད་རྟེན་བྱེ་མས་མནན་དོན་མེད། །
བཞི་པ་ཤིང་བཟང་ཁོག་པ་རུལ་དོན་མེད། །



དེ་ལ་མཚོ་མོའི་རྒྱལ་མོ་གནས་ནས་ཡོད། །
དེ་མཁའ་འགྲོ་གསུམ་གྱི་བཀའ་གྲོས་རྫོགས། །
ནོར་བུའི་ཁྲི་ལ་ཕེབས་ཤོག །
དགུང་བསངས་མཐོན་པོ་ནོར་བུའི་ཁྲི་ལ་ཕེབས་ཤོག །
ཡང་བསྐྱར་ལད་མོ། །དྲིན་ཅན་ཉི་མ་ནོར་བུའི་ཁྲི་ལ་ཕེབས་ཤོག །
ནོར་བུའི་ཁྲི་ལ་ཕེབས་ཤོག །
གངས་སྟོད་མཐོན་པོ་ནོར་བུའི་ཁྲིལ་ཕེབས་ཤོག །
ཡང་བསྐྱར་ལད་མོ། །སེང་གེ་དཀར་མོ་ནོར་བུའི་ཁྲི་ལ་ཕེབས་ཤོག །
ནོར་བུའི་ཁྲི་ལ་ཕེབས་ཤོག །
སྤང་སྟོད་མཐོན་པོ་ནོར་བུའི་ཁྲི་ལ་ཕེབས་ཤོག །
ཡང་བསྐྱར་ལད་མོ། །ཤྭ་བ་སྨུག་ཆུང་ནོར་བུའི་ཁྲི་ལ་ཕེབས་ཤོག །
ནོར་བུའི་ཁྲི་ལ་ཕེབས་ཤོག །
བྲག་སྟོད་མཐོན་པོ་ནོར་བུའི་ཁྲི་ལ་ཕེབས་ཤོག །
ཡང་བསྐྱར་ལད་མོ། །ཐང་དཀར་རྒོད་པོ་ནོར་བུའི་ཁྲི་ལ་ཕེབས་ཤོག །
གཞས་ར་སྒོར་མོ་ནོར་བུའི་ཁྲི་ལ་ཕེབས་ཤོག །ཡང་བསྐྱར་ལད་མོ། །
ཕོ་གཞོན་མོ་གཞོན་ནོར་བུའི་ཁྲི་ལ་ཕེབས་ཤོག །
ཆུང་དུས་ཕ་མ་བཟང་པོའི་གཅེས་ཕྲུག་བྱས། }
ཟས་ལ་ཀ་ར་རྒུན་འབྲུམ་བཟས་བཟས་ནས། །
རྟ་རར་རྟ་རྩལ་སྦྱོང་ཟེ་ཕ་མའི་བཀའ། ། །
ས་ཤུལ་དོག་པོའི་ནང་ལ་བསྡུར་ཙམ་བྱེད། །



ཆུང་དུས་ཕ་མ་བཟང་པོའི་གཅེས་ཕྲུག་བྱོས། །
ཟས་ལ་ཀ་ར་རྒུན་འབྲུམ་བཟས་བཟས་ནས། །
ཡི་གེ་ནག་ཆུང་སྦྱོང་བར་ཕ་མས་བཏང༌། །
དྲུང་སྤྱི་མཁས་པའི་མདུན་ན་བསྡུར་ཙམ་བྱེད། །
ཆུང་དུས་ཕ་མ་བཟང་པོའི་གཅེས་ཕྲུག་བྱས། །
ཟས་ལ་ཀ་ར་རྒུན་འབྲུམ་བཟས་བཟས་ནས། །
གཞས་དང་ཞབས་བྲོ་སྦྱོང་ཟེ་ཕ་མས་བསླབ། །
གཞས་རྭ་སྒོར་མོའི་ནང་ལ་བསྡུར་ཙམ་བྱེད། །
གསུམ། ལས་གཞས།
ཨར་གཞས།
ཨོ་ལོ་གཞོན་པས་མ་ཕྱིན་གཞོན་པས་ཕྱིན། །
ཨོ་ལོ་གཞོན་པས་གསེར་གྱི་རི་ལ་ཕྱིན། །
གསེར་དང་བྱེ་མ་འདྲེས་པ་འབོ་གང་བྱུང༌། །
བྱེ་མ་དེ་ཚོ་ཕར་ལ་བཞག །
ཚུར་ལོ་གསན་ཅིག་གནང་བྱུང་། །
སྲུང་མ་གཅིག་ལ་དཔལ་ལྷར་གསེར་ཤོག་བསྒྲོན། །
ཨོ་ལོ་གཞོན་པས་མ་ཕྱིན་གཞོན་པས་ཕྱིན། །
ཨོ་ལོ་གཞོན་པས་གཡུ་ཡི་ལུང་པར་ཕྱིན། །



གཡུ་དང་བྱེ་མ་འདྲེས་པ་འབོ་གང་བྱུང་། །
བྱེ་མ་དེ་ཚོ་ཕར་ལ་བཞག །
ཚུར་ལ་གསན་ཅིག་གནང་བྱུང་། །
ཨོ་ལོ་གཞོན་པས་མ་ཕྱིན་གཞོན་པས་ཕྱིན། །
ཨོ་ལོ་གཞོན་པས་ཏུང་གི་ལུང་པར་ཕྱིན། །
ཏུང་དང་བྱེ་མ་འདྲེས་པ་འབོ་གང་བྱུང་། །
བྱེ་མ་དེ་ཚོ་ཕར་ལ་བཞག །
ཚུར་ལ་གསན་ཅིག་གནང་བྱུང་། །
ཨོ་ལོ་གཞོན་པས་མ་ཕྱིན་གཞོན་པས་ཕྱིན། །
ཨོ་ལོ་གཞོན་པས་དུང་གི་ལུང་པར་ཕྱིན། །
དུང་དང་བྱེ་མ་འདྲེས་པ་འབོ་གང་བྱུང་། །
བྱེ་མ་དེ་ཚོ་ཕར་ལ་བཞག །
ཚུར་ལ་གསན་ཅིག་གནང་བྱུང་། །
ལོ་ཤིང་ཤུག་པས་མ་འགྱུར་དགུ་འགྱུར་གྱུར། །
ལོ་ཤིང་ཤུག་པས་དམར་པོ་མེ་ལ་གྱུར། །
དམར་པོའི་མེ་ཡིས་སྔོན་མོའི་རྡོ་ལ་འགྱུར། །
སྔོན་མོའི་རྡོ་ཡིས་མ་འགྱུར་དགུ་འགྱུར་འགྱུར། །
སྔོན་མོའི་རྡོ་དེ་སྤྲིན་བཟང་དཀར་པོར་འགྱུར། །
སྤྲིན་བཟང་དཀར་པོ་སྦྲང་ཆར་ཟིལ་མར་འགྱུར། །
སྦྲང་ཆར་ཟིལ་མ་མ་འགྱུར་དགུ་འགྱུར་འགྱུར། །
11



སྦྲང་ཆར་ཟིལ་མ་ལོ་ཡག་ལྗང་པར་འགྱུར། །
ལོ་ཡག་ལྗང་པས་དཀར་པོའི་ནས་ལ་འགྱུར། །
སྣང་ས་ཆོས་ལ་འགྲོ་བའི་ཨར་གཞས། །
དགུང་བསངསང་མཐོན་པོས་བུ་མོ་ཆོས་ལ་འགྲོ་བའི་ལམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་(བུ་མོ་)བླ་མའི་བཀའ་དང་འགལ། །
( སེར་ཆེན་ཨ་ལ་རྒྱུག)
དམའ་རུ་དྲག་ན་བུ་མོ་( སྣང་ས་）འཁོར་བའི་འདམ་དུ་འཐིམ་དོགས་འདུག །
(སེར་ཆེན་ཨ་ལ་རྒྱུག)
མཐོ་དམན་སྙོམས་པའི་བུ་མོ་དགོན་ཆུང་ཁྲ་མོའི་ནང་དུ་འགྲོ། །
སྣང་ས་སྐྱིད་པའི་རི་ཁྲོད་ཕྱོགས་སུ་འགྲོ། །
གངས་སྟོད་མཐོན་པོས་བུ་མོ་ཆོས་ལ་འགྲོ་བའི་ལམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་( བུ་མོ་ང་) བླ་མའི་བཀའ་དང་འགལ། །
(སེར་ཆེན་ཨ་ལ་རྒྱུག)
དམའ་རུ་དྲག་ན་བུ་མོ་( སྣང་ས་)འཁོར་བའི་འདམ་དུ་འཐིམ་དོགས་འདུག །
( སེར་ཆེན་ཨ་མ་རྒྱུག)
མཐོ་དམའ་སྙོམས་པའི་བུ་མོ་དགོན་ཆུང་ཁྲ་མོའི་ནང་དུ་འགྲོ། །
སྣང་ས་སྐྱིད་པའི་རི་ཁྲོད་ཕྱོགས་སུ་འགྲོ། །
སྤང་སྟོད་མཐོན་པོས་བུ་མོ་ཆོས་ལ་འགྲོ་བའི་ལམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་( བུ་མོ་ང་) བླ་མའི་བཀའ་དང་འགལ། །
32



དམའ་རུ་དྲག་ན་བུ་མོ་(སྣང་ས་)འཁོར་བའི་འདམ་དུ་འཐིམ་དོགས་འདུག །
(སེར་ཆེན་ཨ་ལ་རྒྱུག)
མཐོ་དམའ་སྙོམས་པའི་བུ་མོ་དགོན་ཆུང་ཁྲ་མོའི་ནང་དུ་འགྲོ། །
སྣང་ས་སྐྱིད་པའི་རི་ཁྲོད་ཕྱོགས་སུ་འགྲོ། །
ལྕང་གླིང་མཐོན་པོས་བུ་མོ་ཆོས་ལ་འགྲོ་བའི་ལམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་( བུ་མོ་ང་)བླ་མའི་བཀའ་དང་འགལ། །
( སེར་ཆེན་ཨ་ལ་རྒྱུག)
དམའ་རུ་དྲག་ན་( སྣང་ས)འཁོར་བའི་འདམ་དུ་འཐིམ་དོགས་འདུག །
（ སེར་ཆེན་ཨ་ལ་རྒྱུག)
མཐོ་དམའ་སྙོམས་པའི་བུ་མོ་དགོན་ཆུང་ཁྲ་མོའི་ནང་དུ་འགྲོ། །
སྣང་ས་སྐྱིད་པའི་རི་ཁྲོད་ཕྱོགས་སུ་འགྲོ། །
མཚོ་སྟོད་མཐོན་པོས་བུ་མོ་ཆོས་ལ་འགྲོ་བའི་ལམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་( བུ་མོ་ང་) བླ་མའི་བཀའ་དང་འགལ། །
( སེར་ཆེན་ཨ་ལ་རྒྱུག)
དམའ་རུ་དྲག་ན་( སྣང་ས་）འཁོར་བའི་འདམ་དུ་འཐིམ་དོགས་འདུག །
(སེར་ཆེན་ཨ་ལ་རྒྱུག）
མཚོ་སྨད་མཐོན་པོས་བུ་མོ་ཆོས་ལ་འགྲོ་བའི་ལམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་( བུ་མོ་ང་) བླམའི་བཀའ་དང་འགལ། །
(སེར་ཆེན་ཨ་ལ་རྒྱུག）
73



དམའ་རུ་དྲག་ན་བུ་མོ་( སྣང་ས)འཁོར་བའི་འདམ་དུ་འཐིམ་དོགས་འདུག །
མཐོ་དམའ་སྙོམས་པའི་བུ་མོ་དགོན་ཆུང་ཁྲ་མོའི་ནང་དུ་འགྲོ། །
སྣང་ས་སྐྱིད་པའི་རི་ཁྲོད་ཕྱོགས་སུ་འགྲོ། །
བཞུགས་གྲལ་མཐོན་པོས་བུ་མོ་ཆོས་ལ་འགྲོ་བའི་འམ་ཁ་སྟོན། །
སྣང་ས་ཆོས་ལ་འགྲོ་བའི་ལམ་ཁ་སྟོན། །
མཐོས་སུ་དྲག་ན་( བུ་མོ་) བླ་མའི་བཀའ་དང་འགལ། །
(སེར་ཆེན་ཨ་ལ་རྒྱུག）
དམའ་རུ་དྲག་ན་བུ་མོ་(སྣང་ས)འཁོར་བའི་འདམ་དུ་འཐིམས་དོགས་འདུག །
མཐོ་དམའ་སྙོམས་པའི་བུ་མོ་དགོན་ཆུང་ཁྲ་མོའི་ནང་དུ་འགྲོ། །
སྣང་ས་སྐྱིད་པའི་རི་གྲོང་ཕྱོགས་སུ་འགྲོ། །
འབྲོང་གིས་མ་ཕྱིན་འབྲོང་གིས་ཕྱིན།
འབྲོང་གིས་ཉི་མ་ཤར་གྱི་ཕྱོགས་ལ་ཕྱིན།
གཡས་རིའི་ལོགས་ནས་རྩྭ་ཞིག་བཟས།
གཡོན་རིའི་ལོགས་ནས་ཆུ་ཞིག་བཏུང་།
སྤང་གི་ལྡེབས་ལ་སྐྱིད་ཉལ་བརྒྱབ།
བྲག་གི་ལྡེབས་ལ་སྐལ་ཞུད་བརྒྱབ།
རྭ་ཅོ་གཡས་པས་རྭ་དེ་བྱས།
རྭ་ཅོ་གཡོན་མས་རྭ་འགུག་བྱས།
རྭ་རྭ་མགོ་བོས་རྭ་ཕུག་བརྒྱབ།
འབྲོང་གིས་མ་ཕྱིན་འབྲོང་གིས་ཕྱིན།
འབྲོང་གིས་ཉི་མ་ལྷོ་ལ་ཕྱིན།
གཡས་རིའི་ལོགས་ནས་རྩྭ་ཞིག་བཟས།
14



གཡོན་རིའི་ལོགས་ནས་ཆུ་ཞིག་བཏུང་།
བྲག་གི་ལྡེབས་ལ་སྒལ་ཕུར་བརྒྱབ།
རྭ་ཅོ་གཡས་པས་རྭ་དཀྱེ་བྱས།
རྭ་ཅོ་གཡོན་མས་རྭ་འགུག་བྱས།
རྭ་རྭ་མགོ་བོས་རྭ་ཕུག་བརྒྱབ།
འབྲོང་གིས་མ་ཕྱིན་འབྲོང་གིས་ཕྱིན།
འབྲོང་གིས་ནུབ་ཀྱི་ཕྱོགས་ལ་ཕྱིན།
གཡས་རིའི་ལོག་ནས་རྩྭ་ཞིག་བཟས།
གཡོན་རིའི་ལོག་ནས་ཆུ་ཞིག་བཏུང་།
སྤང་གི་ལྡེབསལ་སྐྱིད་ཉལ་བརྒྱབ།
བྲག་གི་ལྡེབས་ལ་སྒལ་ཕུར་བརྒྱབ།
རྭ་ཅོ་གཡས་པས་རྭ་དཀྱེ་བྱས།
རྭ་ཅོ་གཡོན་མས་རྭ་འགུག་བྱས།
རྭ་རྭ་མགོ་བོས་རྭ་ཕུག་བརྒྱབ། །
འབྲོང་གིས་མ་ཕྱིན་འབྲོང་གིས་ཕྱིན།
འབྲོང་གིས་བྱང་གི་ཕྱོགས་ལ་ཕྱིན།
གཡས་རིའི་ལོགས་ནས་རྩྭ་ཞིག་བཟས།
གཡོན་རིའི་ལོགས་ནས་ཆུ་ཞིག་བཏུང༌།
སྤང་གི་ལྡེབས་ལ་སྐྱིད་ཉལ་བརྒྱབ།
བྲག་གི་ལྡེབས་ལ་སྐལ་ཕུར་བརྒྱབ།
རྭ་ཅོ་གཡས་པས་རྭ་དེ་བྱས།
རྭ་ཅོ་གཡོན་མས་རྭ་འགུག་བྱས།
རྭ་རྭ་མགོ་བོས་རྭ་ཕུག་བརྒྱབ།
75



ཞི་བ་དགུང་བསངས་མཐོན་པོ་ཕར་ལ་བཤིག
མགྲོན་པོ་དྲོད་འཇམ་ཉི་མ་ཕེབས་ཀྱིས་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།
ཕྱིའི་རྒྱ་སྡེ་མཐོན་པོ་གསེར་ཟངས་འདྲ། །
ཞབས་བྲོ་འདི་ཚོ་ནང་དུ་རུབ་ཙམ་གནང༌།
ནང་གི་གཞས་དཔོན་རྒན་པོ་གསེར་ཟངས་འདྲ།།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཀ་བཅག་བཅག་རེད། །
སྔོན་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཀ་བཅག་བཅགོ་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་བྲག་སྟོད་མཐོན་པོ་ཕར་ལ་བཤིག
མགྲོན་པོ་དྲོད་འཇམ་ཉི་མ་ཕེབས་ཀྱིས་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།
ཕྱིའི་རྒྱུ་སྡེ་མཐོན་པོ་གསེར་ཟངས་འདྲ།
ཞབས་བྲོ་འདི་ཚོ་ནང་དུ་རུབ་ཙམ་གནང་།
ནང་གི་གཞས་དཔོན་རྒན་པོ་གསེར་ཟངས་འདྲ།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང༌།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
76



ཞབས་བྲོ་འདི་ཚོ་ཨར་ཀ་བཅག་བཅག་རེད།
སྔོན་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཀ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་སྤང་སྟོད་མཐོན་པོ་ཕར་ལ་བཤིག
མགྲོན་པོ་དྲོད་འཇམ་ཉི་མ་ཕེབས་ཀྱིས་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།
ཕྱིའི་རྒྱ་སྡེ་མཐོན་པོ་གསེར་ཟངས་འདྲ།།
ཞབས་བྲོ་འདི་ཚོ་ནང་དུ་རུབ་ཙམ་གནང་།
ནང་གི་གཞས་དཔོན་རྒན་པོ་གསེར་ཟངས་འདྲ།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཁ་བཅག་བཅག་རེད།
སྔོན་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཁ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་གངས་སྟོད་མཐོན་པོ་ཕར་ལ་བཤིག
མགྲོན་པོ་དྲོད་འཇམ་ཉི་མ་ཕེབས་ཀྱིས་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།
ཕྱིའི་རྒྱ་སྡེ་མཐོན་པོ་གསེར་ཟངས་འདྲ། །
ཞབས་བྲོ་འདི་ཚོ་ནང་དུ་རུབ་ཙམ་གནང་།
ནང་གི་གཞས་དཔོན་རྒན་པོ་གསེར་ཟངས་འདྲ།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
77



སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཀ་བཅག་བཅག་རེད།
སྔོ་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཁ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་ལྕང་གླིང་མཐོན་པོ་ཕར་ལ་བཤིག
མགྲོན་པོ་དྲོད་འཇམ་ཉི་མ་ཕེབས་ཀྱིས་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།
ཕྱིའི་རྒྱ་སྡེ་མཐོན་པོ་གསེར་ཟངས་འདྲ།
ཞབས་བྲོ་འདི་ཚོ་ནང་དུ་རུབ་ཙམ་གནང༌།
ནང་གི་ཞལ་དཔོན་རྒན་པོ་གསེར་ཟངས་འདྲ།།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཁ་བཅག་བཅག་རེད།
སྔོན་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཁ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་མཚོ་སྟོད་མཐོན་པོ་ཕར་ལ་བཤིག་
མགྲོན་པོ་དྲོད་འཇམ་ཉི་མ་ཕེབས་ཀྱིས་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།
ཕྱིའི་རྒྱ་སྡེ་མཐོན་པོ་གསེར་ཟངས་འདྲ།།
ཞབས་བྲོ་འདི་ཚོ་ནང་དུ་རུབ་ཙམ་གནང་།



ནང་གི་གཞས་དཔོན་རྒན་པོ་གསེར་ཟངས་འདྲ།།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཁ་བཅག་བཅག་རེད།
སྔོན་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཀ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་མཚོ་སྨད་མཐོན་པོ་ཕར་ལ་བཤིག་
མགྲོན་པོ་དྲོད་འཇམ་ཉི་མ་ཕེབས་ཀྱི་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང༌།
ཕྱིའི་རྒྱ་སྡེ་མཐོན་པོ་གསེར་ཟངས་འདྲ། །
ཞབས་བྲོ་འདི་ཚོ་ནང་དུ་རུབ་ཙམ་གནང་།
ནང་གི་གཞས་དཔོན་རྒན་པོ་གསེར་ཟངས་འདྲ།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཀ་བཅག་བཅག་རེད།
སྔོ་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་རོ་ཨར་ཁ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
ཞི་བ་བཞུགས་གྲལ་མཐོན་པོ་ཕར་ལ་བཤིག
མགྲོན་པོ་དྲོད་འཇམ་ཉི་མ་ཕེབས་ཀྱི་ཟེར།
ཞབས་བྲོ་མཐོན་པོ་ཕྱི་ལ་བཤིག་ཙམ་གནང་།



ཕྱིའི་རྒྱ་སྡེ་མཐོན་པོ་གསེར་ཟངས་འདྲ། །
ཞབས་བྲོ་འདི་ཚོ་ནང་དུ་རུབ་ཙམ་གནང་།
ནང་གི་གཞས་དཔོན་རྒན་པོ་གསེར་ཟངས་འདྲ།
ཞབས་བྲོ་འདི་ཚོ་ཕར་བཤིག་ཚུར་བཤིག་གནང་།
སེར་པོ་གསེར་གྱི་ཞལ་ཐང་བཀྲམ་བཞག་ཡོད།
ཞབས་བྲོ་འདི་ཚོ་ཨར་ཁ་བཅིག་བཅག་རེད།
སྔོན་མོ་འདི་ཚོ་གཡུང་དྲུང་བཤིག་བཤིག་རེད།
ཞབས་བྲོ་ཨར་ཁ་བཅག་བཅག་མ་བཅག་ན།
སྔོན་མོ་གཡུང་དྲུང་བཤིག་བཤིག་ཡོང་དོགས་མེད།
རས་པའི་རྡོ་རྗེས་མ་ཕྱིན་རས་པའི་རྡོ་རྗེས་ཕྱིན།
རས་པའི་རྡོ་རྗེས་སྟེང་ཕྱོགས་ལྷ་ཡི་ཡུལ་ལ་ཕྱིན།
ལྷ་ཆེན་དབང་པོ་བརྒྱ་བྱིན་རལ་པའི་ཁ་ལ་ཉན་དང་།
རས་པ་བདག་ལ་ཉན་ན་་རས་པས་མཆོད་པ་འབུལ་དགོས།
རས་པ་བདག་ལ་མ་ཉན་ན་རས་པས་མཆོད་པ་བཞག་ཆོག
ཕྱི་ལ་བརྩིགས་པ་མེད་པ་རས་པས་ཁྲུ་གང་བཞེངས་ཡོད།
ནང་ལ་ཀ་བ་མེད་པ་རས་པས་ཁྲུ་གང་བཞེངས་ཡོད། །
གསེར་ཟངས་རྒྱུན་ཆས་མེད་པར་རས་པས་ཁྲུ་གང་བཞེངས་ཡོད།
སྒོ་མང་སྒེའུ་ཁུང་མེད་པ་རས་པས་ཁྲུ་གང་བཞེངས་ཡོད།
རས་པའི་རྡོ་རྗེས་མ་ཕྱིན་རས་པའི་རྡོ་རྗེས་ཕྱིན། །
རས་པའི་རྡོ་རྗེ་བར་ཕྱོགས་བཙན་གྱི་ཡུལ་ལ་ཕྱིན། །
ལྷ་ཆེན་དབང་པོ་བརྒྱ་བྱིན་རས་པའི་ཁ་ལ་ཉན་དང་།
རས་པ་བདག་ལ་ཉན་ན་རས་པས་མཆོད་པ་འབུལ་དགོས།
30



རས་པ་བདག་ལ་མ་ཉན་ན་རས་པས་མཆོད་པ་བཞག་ཆོག
ཕྱི་ལ་བརྩིགས་པ་མེད་པ་རས་པས་ཁྲུ་གང་བཞེངས་ཡོད།
ནང་ལ་ཀ་བ་མེད་པ་རས་པས་ཁྲུ་གང་བཞེངས་ཡོད།
གསེར་ཟངོས་རྒྱན་ཆས་མེད་པ་རས་པས་ཁྲུ་གང་བཞེངས་ཡོད།
སྒོ་མང་སྒེའུ་ཁུང་མེད་པ་རས་པས་ཁྲུ་གང་བཞེངས་ཡོད།
རས་པའི་རྡོ་རྗེ་མ་ཕྱིན་རས་པའི་རྡོ་རྗེས་ཕྱིན།
རས་པའི་རྡོ་རྗེ་འོག་ཕྱོགས་ཀླུ་ཡི་ཡུལ་ལ་ཕྱིན།
ལྷ་ཆེན་དབང་པོ་བརྒྱ་བྱིན་རས་པ་བདག་ལ་ཉན་དང་།
རས་པ་བདག་ལ་ཉན་ན་རས་པས་མཆོད་པ་བཞག་ཆོག
རས་པ་བདག་ལ་མ་ཉན་ན་རལ་པས་མཆོད་པ་བཞག་ཆོག
ཕྱི་ལ་བརྩིགས་པ་མེད་པ་རས་པས་ཁྲུ་གང་བཞེངས་ཡོད།
ནང་ལ་ཀ་བ་མེད་པ་རས་པས་ཁྲུ་གང་བཞེངས་ཡོད།
གསེར་ཟངས་རྒྱུན་ཆས་མེད་པ་རས་པས་ཁྲུ་གང་བཞེངས་ཡོད།
སྒོ་མང་སྒེའུ་ཁུང་མེད་པ་རས་པས་ཁྲུ་གང་བཞེངས་ཡོད། །
ང་ལ་མེ་ཏོག་གསུམ་གྱི་བཤད་པ་ཡོད།
མེ་ཏོག་དང་པོ་མ་ཤར་དང་པོ་ཤར།
མེ་ཏོག་དང་པོ་སུ་ལུའི་མེ་ཏོག་ཤར།
སུ་ལུའི་མེ་ཏོག་གཡག་ཆུང་རོག་པོས་བཟས།
གཡག་གུ་ཕུ་ལྕགས་ལེན་པ་དེ་ནས་བྱུང་།
མེ་ཏོག་གཉིས་པ་མ་ཤར་གཉིས་པ་ཤར།།
མེ་ཏོག་གཉིས་པ་སྤང་རྒྱན་མེ་ཏོག་ཤར།
སྤང་རྒྱན་མེ་ཏོག་གཡང་དཀར་མ་མོས་བཟས།



ལུག་གུ་བལ་རྫོབ་མཐུག་པ་དེ་ནས་བྱུང་།
མེ་ཏོག་གསུམ་པ་མ་ཤར་གསུམ་པ་ཤར།
མེ་ཏོག་གསུམ་པ་བྲག་ཡག་པད་འཛོམས་ཤར།
བྲག་ཡག་པད་འཇོམས་ཙིཅིར་མས་བཟས།
ར་མ་གཡང་རྩལ་ཆེ་བ་དེ་ནས་བྱུང༌།
སྐལ་བཟང་གསེར་གྱི་རི་ལ་ཐད་མཁན་ཚོ།
གསེར་གྱི་རི་ལ་ཐད་ན་མཉམ་དུ་ཐད།
གསེར་གྱི་མེ་ཏོག་འཐུ་ནི་མཉམ་དུ་འཐུ།
མེ་ཏོག་ལྷ་ལ་ཕུལ་ན་མཉམ་དུ་ཕུལ།
ལས་ཀྱི་སྒྲིབ་པ་དག་ན་མཉམ་དུ་དག །
སྐལ་བཟང་གཡུ་ཡི་རི་ལ་ཐད་མཁན་ཚོ།
གཡུ་ཡི་རི་ལ་ཐད་ན་མཉམ་དུ་ཐད།
གཡུ་ཡི་མེ་ཏོག་འཐུ་ན་མཉམ་དུ་འཐུ།
མེ་ཏོག་ལྷ་ལ་ཕུལ་ན་མཉམ་དུ་ཕུལ།
ལས་ཀྱི་སྒྲིབ་པ་དག་ན་མཉམ་དུ་དག་
སྐལ་བཟང་དུང་གི་རི་ལ་ཐད་མཁན་ཚོ།
དུང་གི་རི་ལ་ཐད་ན་མཉམ་དུ་ཐད། །
དུང་གི་མེ་ཏོག་འཐུ་ན་མཉམ་དུ་འཐུ།
མེ་ཏོག་ལྷ་ལ་ཕུལ་ན་མཉམ་དུ་ཕུལ།
ལས་ཀྱི་སྒྲིབ་པ་དག་ན་མཉམ་དུ་དག་
རྒྱབ་རི་དེ་ནི་བྲག་རྡོ་བརྒྱ་ཡིས་བསྐོར།
82



རྒོད་པོས་ནམ་འཕང་བཅད་དོ་ཆོས་གྲོགས་ཚོ།
གཡས་རིའི་སྟེང་དུ་ཤུག་པ་བརྒྱ་ཡིས་བསྐོར།
ཤུག་པའི་ཤུག་ལོ་ཡག་སོང་ཆོས་གྲོགས་ཚོ།
གཡོན་རི་དེ་ནི་སྤ་མ་བརྒྱ་ཡིས་བསྐོར།
སྤ་མའི་དྲི་མཆོག་ཞིམ་སོང་ཆོས་གྲོགས་ཚོ།
མདུན་རི་དེ་ནི་སེ་བ་བརྒྱ་ཡིས་བསྐོར།
སེ་ལས་སེ་འབྲུ་ཞིམ་པ་ཆོས་གྲོགས་ཚོ།
ཨར་ཀ་བཅག་པའི་གཞས།
ཨ་མའི་བུ་མོ་བསམ་གཏན་ཆོས་སྒྲོན་མ།
ཚུར་ལ་གསོན་དང་རིགས་བཟང་མཁའ་འགྲོ་མ། །
བུ་མོ་ཁྱེད་ལ་དབུ་ཕྲུག་དགོས་ཡོད་ཟེར། །
བུ་མོ་ཁྱེད་ལ་དབུ་ཕྲུག་ཡོང་དོགས་མེད། །
དབུ་ཕྲུག་དང་དབུ་ཕྲུག་འདྲ་དོགས་མེད། །
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲང་གསུམ་ཞོ་བརྒྱད་སྤྱོད། །
ཆད་པ་རྣམས་ལ་ཕྱེད་བརྒྱད་སྐར་མ་ཆད། །
ས་ཡི་རི་མོ་ས་ལ་ཆགས་པ་ཤོག །
རྡོ་ཡི་རི་མོ་རྡོ་ལ་ཆགས་པ་ཤོག ། །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། །
ཚུར་ལ་གསོན་དང་རིགས་བཟང་མཁའ་འགྲོ་མ། །
83



བུ་མོ་ཁྱེད་ལ་སྙན་སྐོར་ཡོང་དོགས་མེད། །
སྙན་སྐོར་དང་སྙན་སྐོར་འདྲ་ས་མེད། །
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲུང་གསུམ་ཞོ་བརྒྱད་སྤྱད། །
ཚད་པ་རྣམས་ལ་ཕྱེད་བརྒྱད་སྐར་མ་ཆད། །
ས་ཡི་རི་མོ་ས་ལ་ཆགས་པ་ཤོག །
རྡོ་ཡི་རི་མོ་རྡོ་ལ་ཆགས་པ་ཤོག །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། །
ཚུར་ལ་གསོན་དང་རིགས་བཟང་མཁའ་འགྲོ་མ། །
བུ་མོ་ཁྱེད་ལ་སྐུ་འཇུར་དགོས་ཡོད་མེད། །
བུ་མོ་ཁྱེད་ལ་སྐུ་འཇུར་ཡོང་དོགས་མེད། །
སྐུ་འཇུར་དང་སྐུ་འཇུར་འདྲ་ས་མེད།
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲང་གསུམ་ཞོ་བརྒྱད་སྤྲད། །
ཚད་པ་རྣམས་ལ་ཕྱེད་བརྒྱད་སྐར་མ་ཆད། །
ས་ཡི་རི་མོ་ས་ལ་ཆགས་པ་ཤོག །
རྡོ་ཡི་རི་མོ་རྡོ་ལ་ཆགས་པ་ཤོག །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། །
ཚུར་ལ་གསོན་དང་རིགས་བཟང་མཁའ་འགྲོ་མ། །
84



བུ་མོ་ཁྱེད་ལ་ན་བཟའ་དགོས་ཟེར་ན། །
ན་བཟའ་དང་བཟའ་འདྲ་ས་མེད། །
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲང་གསུམ་ཞོ་བརྒྱད་སྤྲད། །
ཆད་པ་རྣམས་ལ་ཕྱེད་བརྒྱུད་སྐོར་མ་ཆད། །
ས་ཡི་རི་མོ་ས་ལ་ཆགས་པ་ཤོག །
རྡོ་ཡི་རི་མོ་རྡོ་ལ་ཆགས་པ་ཤོག །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། །
ཚུར་ལ་གསོན་དང་རིགས་བཟང་མཁའ་འགྲོ་མ། །
བུ་མོ་ཁྱེད་ལ་སྐུ་སྐེད་དགོས་ཡོད་ཟེར། །
བུ་མོ་ཁྱེད་ལ་སྐུ་སྐྱེད་ཡོང་དགོས་མེད། །
སྐུ་སྐྱེད་དང་སྐུ་སྐེད་འདྲ་ས་མེད། །
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲང་གསུམ་ཞོ་བརྒྱད་སྤྲད། །
ཆད་པ་རྣམས་ལ་ཕྱེད་བརྒྱད་སྐར་མ་ཆད། །
ས་ཡི་རི་མོ་ས་ལ་ཆགས་པ་ཤོག ། །
རྡོ་ཡི་རི་མོ་རྡོ་ལ་ཆགས་པ་ཤོག །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། །
ཚུར་ལ་གསོན་དང་རིགས་བཟང་མཁའ་འགྲོ་མ། །
85



བུ་མ་ཁྱེད་ལ་ཞབས་ཕྱུགས་ཡོང་དགོས་མེད། །
ཞབས་ཕྱགས་དང་ཞབས་ཕྱུགས་འདྲ་ས་མེད། །
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲང་གསུམ་ཞོ་བརྒྱད་སྤྲད། །
ཆད་པ་རྣམས་ལ་ཕྱེད་བརྒྱད་སྐར་མ་ཆད། །
ས་ཡི་རི་མོ་ས་ལ་ཆགས་པ་ཤོག །
རྡོ་ཡི་རི་མོ་རྡོ་ལ་ཆགས་པ་ཤོག །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། ；
ཚུར་ལ་གསོན་དང་རིགས་བཟང་མཁའ་འགྲོ་མ། །
བུ་མོ་ཁྱེད་ལ་ཞབས་སྒྲོགས་ཡོང་དགོས་མེད། །
ཞབས་སྒྲོགས་དང་ཞབས་སྒྲོག་འདྲ་ས་མེད། །
གཙང་རྒྱལ་རྩེ་ཁྲོམ་ནས་ཉོས་པ་ཡིན། །
སྤྲད་པ་རྣམས་ལ་སྲང་གསུམ་ཞོ་བརྒྱད་སྤྱད། །
ཆད་པ་རྣམས་ལ་ཕྱེད་བརྒྱད་སྐར་མ་ཆད། །
ས་ཡི་རི་མོ་ས་ལ་ཆགས་པ་ཤོག །
རྡོ་ཡི་རི་མོ་རྡོ་ལ་ཆགས་པ་ཤོག །
རྡོ་རིང་ཕྱི་མ་གནམ་གྱི་ཀ་བ་འདྲ། །
མཇལ་དང་ཕ་ཡུལ་ཕྱོགས་ལ་ལོག་ཏུ་འགྲོ། །
ཨ་མའི་བུ་མོ་བསམ་གཏན་ཆོས་སྒྲོན་མ། །
ཚུར་ལ་གསོན་དང་རིགས་བཟང་མཁའ་འགྲོ་མ། །



ཨར་གཞས།
ཉི་མ་ཤར་གྱི་སྒོ་དེ་གང་གི་སྒོ།
ཉི་མ་ཤར་གྱི་སྒོ་དེ་ཤེལ་གྱི་སྒོ།
ཤར་ཕྱོགས་རྒྱལ་པོའི་མདངས་དེ་གང་གི་མདངས།
ཤར་ཕྱོགས་རྒྱལ་པོའི་མདངས་དེ་དཀར་པོའི་མདངས།
མེ་ཏོག་དེ་ཡི་མདོག་དེ་གང་གི་མདོག
མེ་ཏོག་དེ་ཡི་མདོག་དེ་དུང་གི་མདོག
མེ་ཏོག་ཁ་ཡིས་བཏོག་ན་ཁ་གྲིབ་ཕོག་
མེ་ཏོག་ལག་པས་བཏོག་ན་ལག་གྲིབ་ཕོག
སེམས་པ་ཡ་གིས་བཏོག་ནས་ལྷ་ལ་ཕུལ།
ལྷ་དང་བླ་མ་དཀོན་ཅོག་གསུམ་ལ་ཕུལ།
ཉི་མ་ལྷོ་ཡི་སྒོ་དེ་གང་གི་སྒོ།
ཉི་མ་ལྷོ་ཡི་སྒོ་དེ་གསེར་གྱི་སྒོ།
ལྷོ་ཡི་རྒྱལ་པོའི་མདངས་དེ་གང་གི་མདངས།
ལྷོ་ཕྱོགས་རྒྱལ་པོའི་མདངས་དེ་སེར་པོའི་མདངས།
མེ་ཏོག་དེ་ཡི་མདོག་དེ་གང་གི་མདོག
མེ་ཏོག་དེ་ཡི་མདོག་དེ་གསེར་གྱི་མདོག
མེ་ཏོག་ཁ་ཡིས་བཏོག་ན་ཁ་གྲིབ་ཕོག
མེ་ཏོག་ལག་པས་བཏོག་ན་ལག་གྲིབ་ཕོག
སེམས་པ་འདི་ཡིས་བཏོག་ནས་ལྷ་ལ་ཕུལ།
ལྷ་དང་བླ་མ་དཀོན་མཆོག་གསུམ་ལ་ཕུལ།
87



ཉི་མ་ནུབ་ཀྱི་སྒོ་དེ་གང་གི་སྒོ།
ཉི་མ་ནུབ་ཀྱི་སྒོ་དེ་བྱུ་རུའི་སྒོ།
ནུབ་ཕྱོགས་རྒྱལ་པོའི་མདངས་དེ་གང་གི་མདངས།
ནུབ་ཕྱོགས་རྒྱལ་པོའི་མདངས་དེ་དམར་པོའི་མདངས།
མེ་ཏོག་དེ་ཡི་མདོག་དེ་གང་གི་མདོག
མེ་ཏོག་དེ་ཡི་མདོག་དེ་བྱུ་རུའི་མདོག
་མེ་ཏོག་ཁ་ཡིས་བཏོག་ན་ཁ་གྲིབ་ཕོག
མེ་ཏོག་ལག་པས་བཏོག་ན་ལག་གྲིབ་ཕོག
སེམས་པ་ཡ་གིས་བཏོག་ནས་ལྷ་ལ་ཕུལ།
ལྷ་དང་བླ་མ་དཀོན་མཆོག་གསུམ་ལ་ཕུལ།
ཉི་མ་བྱང་གི་སྒོ་དེ་གང་གི་སྒོ།
ཉི་མ་བྱང་གི་སྒོ་དེ་གཡུ་ཡི་སྒོ།
བྱང་ཕྱོགས་རྒྱལ་པོའི་མདངས་དེ་གང་གི་མདངས།
བྱང་ཕྱོགས་རྒྱལ་པོའི་མདངས་དེ་སྔོན་པོའི་མདངས།
མེ་ཏོག་དེ་ཡི་མདོག་དེ་གང་གི་མདོག་
མེ་ཏོག་དེ་ཡི་མདོག་དེ་གཡུ་ཡི་མདོག
མེ་ཏོག་ཁ་ཡིས་བཏོག་ན་ཁ་གྲིབ་ཕོག
མེ་ཏོག་ལག་པས་བཏོག་ན་ལག་གྲོབ་ཕོག་
སེམས་པ་ཡ་གིས་བཏོག་ནས་ལྷ་ལ་ཕུལ་
ལྷ་དང་བླ་མ་དཀོན་མཆོག་གསུམ་ལ་ཕུལ།
བཀྲ་ཤིས་ལུང་པའི་ཕུ་ལ་ཤིང་གཅིག་འདུག
88



ཤིང་ཞེས་པ་ཙན་དན་སྡོང་པོ་འདུག
ཤིང་དེ་ཡི་མགོ་ལ་བྱ་གཅིག་འདུག
བྱ་ཞེས་པ་རྒྱ་གར་རྨ་བྱ་འདུག
བྱ་ང་ལ་ཡོད་པའི་གསུང་སྐད་དེ།
ཤིང་ཁྱེད་ལ་མ་འབུལ་སུ་ལ་འབུལ།
ཤིང་ང་ལ་ཡོད་པའི་འབྲས་བུ་དེ།།
བྱ་ཁྱོད་ལ་མ་འབུལ་སུ་ལ་འབུལ།
བཀྲ་ཤིས་ལུང་པའི་བར་ལ་ཤིང་གཅིག་འདུག
ཤིང་ཞེས་པ་ལྷ་ཤིང་ཤུག་པ་འདུག
ཤིང་དེའི་མགོ་ལ་བྱ་གཅིག་འདུག
བྱ་ཞེས་པ་བྱིའུ་ཆུང་འཇོལ་མོ་འདུག
བྱ་ང་ལ་ཡོད་པའི་གསུང་སྐད་དེ།
ཤིང་ཁྱེད་ལ་མ་འབུལ་སུ་ལ་འབུལ།
ཤིང་ང་ལ་ཡོད་པའི་འབྲས་བུ་དེ།
བྱ་ཁྱོད་ལ་མ་འབུལ་སུ་ལ་འབུལ།
བཀྲ་ཤིས་ལུང་པའི་མདའ་ལ་ཤིང་གཅིག་འདུག
ཤིང་ཞེས་པ་སྨྱུག་མ་ལྡེམ་མོ་འདུག
ཤིང་དེའི་མགོ་ལ་བྱ་གཅིག་འདུག
བྱ་ཞེས་པ་ཨ་ཁུ་ནེ་ཙོ་འདུག
བྱ་ང་ལ་ཡོད་པའི་གསུང་སྐད་དེ།
ཤིང་ཁྱེད་ལ་མ་འབུལ་སུ་ལ་འབུལ།
ཤིང་ང་ལ་ཡོད་པའི་འབྲས་བུ་དེ།
89



བྱ་ཁྱོད་ལ་མ་འབུལ་སུ་ལ་འབུལ།
སེམས་པ་སྐྱོ་ནས་ཨ་མ་གཉིས་པོ་དྲན་བྱུང༌། །
ཡིད་སུ་མུག་ནས་མཆི་མ་རྡོག་རྡོག་ཤོར་བྱུང་། །
འགྲོ་ཡས་རྡོ་ལ་རྟ་སྒ་བཙུགས་ནས་ལོག་འགྲོ། །
སྨུག་ཆུང་དྲེལ་ལ་ཟ་ཆས་བསྐྱལ་( བཀལ་)ནས་ལོག་འགྲོ། }
རྡོ་རྗེ་བྲག་གི་ཆུ་མགོ་མར་ལ། །
ཀོ་བ་ལན་གཅིག་ཐོངས་དང་། །
ཀོ་བ་བཏང་བའི་ཀོ་གླ། ། །
ཇེ་བཞེད་གནང་རྒྱུ་ཡོད་ན། །
བུ་མོའི་དབུ་ཕྲུག་མུ་ཏིག་དེ་ཚོ། །
མཉན་དཔོན་ལགས་ལ་འབུལ་ཡོད། །
རྡོ་བཟོ་བའི་གཞས།
འདམ་བག་བསྟན་འཛིན་དབང་མོ། །ཚིག་པའི་ཚ་འཛིན་གནང་དང་། །
གཞོན་པ་ང་ཡི་ཚ་འཛིན། །ཉ་དང་ཉུང་མས་བྱས་ཆོག །
རྡོ་ཆེན་བཅག་ལེའི་རྩིག་པ། །ཡར་ཡར་ཡར་ལ་ལོངས་ཤོག །
ང་རང་ཨ་མའི་ཨོ་ལོ། །རང་ཡུལ་ཕྱོགས་ལ་ལོག་དགོས། །
ས་པས་ས་རྡོ་འཁྱེར་ཤོག །རྡོ་པས་རྡོ་ཞིབ་འཁྱེར་ཤོག །
ས་རྡོ་འདྲེས་པོ་བྱུང་ན། །རྒྱལ་པོའི་ཕོ་བྲང་བཞེངས་ཆོག །



བཙས་གཞས།
བཙས་མ་བརྔ་ནི་བརྡ་དགོས།
བརྔ་ཕྱོགས་བདེ་པོ་མི་འདུག
ནམ་མཁའི་བླ་མ་དཀོན་མཆོག
བརྔ་ཕྱོགས་བསྟན་རོགས་གནང་དང་།
བཙས་གཞས།
བཙས་མ་བརྔ་ནི་བརྗེ་དགོས།
བརྔ་ཕྱོགས་བལྟས་ནས་བརྔོས་ཤིག
བཙས་མའི་བརྔ་ཕྱོགས་ཡོད་ཀྱང་།
ཟོར་བའི་རྒྱུག་ཕྱོགས་མི་འདུག
སྐར་མ་རི་ལས་ཤར་སོང་།
ར་གཡོག་མ་སྐྱིད་ཚར་སོང་།
ར་ཕོའི་ར་གཡོག་ཤར་སོང་།
ཨོ་ལོ་མ་སྐྱིད་ཚར་སོང་།
ཕུ་ལ་གངས་རི་ཡོད་བསམ།
མདའ་ལ་ཞིང་ཆུ་མ་བཏབ།
ཞིང་ཆུང་ཐན་པས་མནར་དུས།
གངས་རིས་ཐུགས་བསམ་བཞེས་དང་།
ང་ཚོ་རྣམ་པ་ལྷན་རྒྱས།
ཀ་རེ་ཀོ་རེ་མ་གནང༌།
མི་ཚོགས་མང་པོའི་དཀྱིལ་ལ།
9f



ཞབས་འདྲེན་ཞུ་བ་མ་གནང་།
ཡུལ་ལུང་སྔོ་ལྗང་རྒྱས་དུས། །
འོང་ཁ་བཙས་མའི་འགོ་ཚུགས།
ཤུ་བ་ཁྲག་རྭ་རྒྱས་དུས།
བཙས་གཞས་སྙན་པོ་ཐོངས་ཤོག
ཤུར་ལ་བསམ་ཡས་རི་བོའི་རྩེ་མོ་ན།
རྩེ་མོ་ཡ་ལ་ཉི་ཟླས་གཡས་བསྐོར་རྒྱབ།
ཉི་ཟླས་གཡས་བསྐོར་བརྒྱབ་པ་ཡ་མཚན་བྱུང༌། །
ཉི་ཟླས་གཡས་བསྐོར་བརྒྱབ་པ་ཡ་མཚན་མིན།
མཚན་ལྡན་བླ་མ་བཞུགས་པའི་རྟེན་འབྲེལ་ཡིན།
ཤར་ལ་ཡུམ་བུ་བླ་མཁར་རི་ཡི་རྩེ་མོ་ནས།
རྩེ་མོ་ཡ་ལ་སྨུག་པས་གཡས་བསྐོར་རྒྱབ།
སྨུག་པས་གཡས་བསྐོར་བརྒྱབ་པ་ཡ་མཚན་བྱུང་།
སྨུག་པས་གཡས་བསྐོར་བརྒྱབ་པ་ཡ་མཚན་མིན།
འགོ་འདྲེན་དཔོན་པོ་བཞུགས་པའི་རྟེན་འབྲེལ་ཡིན།
ཤར་ལ་སྐྱིད་གཤོངས་རི་ཡི་རྩེ་མོ་ན།
རྩེ་མོ་ཡལ་དུ་ཞག་གཡས་བསྐོར་རྒྱབ།
དུ་ཞག་གཡས་བསྐོར་རྒྱབ་པ་ཡ་མཚན་བྱུང་།
དུ་ཞག་གཡས་བསྐོར་རྒྱབ་པ་ཡ་མཚན་མིན།
དྲིན་ཆེན་ཕ་མ་བཞུགས་པའི་རྟེན་འབྲེལ་ཡིན།
བཙས་མ་འུར་ཤོག་ལིང་ལིང་། ཨ་ཅེ་སྣང་སའི་བཙས་མ།
92



སྣང་ས་ཆོས་ལ་ཐད་དུས། འུར་ཤོག་ང་ལ་བཞག་རོགས།
གོ་མོ་གོ་ཞེང་ཆེ་བ། ཨ་ཅེ་སྣང་སའི་གོ་མོ།
སྣང་ས་ཆོས་ལ་ཐད་དུས། གོ་མོར་བར་ཚད་མ་ཞོག
ཕོན་ལྕོག་ཆེན་པོ་མ་སྡོམས། རི་ནང་དཔོན་གྱིས་སྐྱོན་ཡོང་།
ཕོན་ལྕོག་ཆུང་ཆུང་རྒྱབ་ན། གོ་མོས་ཞུམ་ཞུམ་མི་བྱེད།
ཕོན་ཆོག་གཡག་གུ་རོག་པོའི། ཞོགས་ལྟོ་ཉན་པ་ཡོད་དོ།
རྒྱལ་རྩེ་དཔོན་ཆེན་ཡིན་ན། བཙས་མ་བརྔས་དགོས་མི་འདུག
བཙས་མ་བརྔས་པའི་རྗེས་ལ། སྔར་སྙེ་བསྒྲུག་དགོས་མི་འདུག
གཡས་པས་གཡས་ནས་འདྲིལ་ཤོག གཡོན་པས་གཡོན་ནས་འཆོངས་ཤིག
ང་ཚོ་དམན་ཆུང་བུ་མོས། དཀྱིལ་དཀྱིལ་དཀྱིལ་ནས་བརྔས་ཡོང་།
ཕྱག་སོར་མ་ལག་བདེ་པོ། ཨ་ཅེ་སྣང་སའི་བཙས་མ།
ཨ་ནེ་སྙེ་མོས་བརྔས་ན། རྗེས་ལ་ཚར་ལྕོག་མི་འདུག
བཙས་མ་ཞེ་པོ་ཡོད་མེད། བཙས་མའི་རྗེས་ལ་གཟིགས་དང་།
རྗེས་ལ་ཚར་ལྕོག་མང་ན། བཙས་མ་ཞེ་པོ་ཟེར་ཆོག
ཕྱག་སོར་གཡས་ལ་རྒྱུ་ཟོར་སྔོན་མོ་བསྣམས།
རྒྱུ་ཟོར་སྔོན་མོ་ཡར་ལ་བརྔས་ཟེ་བརྔས།
ཕྱག་ཟོར་གཡོན་མས་ཚར་མ་སྦོ་རིལ་བཏང་།
གཡས་གཡོན་གཉིས་ནས་ཚར་མའི་རྐང་པ་བཅིག
ལྗང་པ་ལྗང་ཚགས་མཐུག་པ། རྒྱུ་ཟོར་སྐེད་པ་ལྡེམ་ལྡེམ།
ལོ་ལེགས་འབྲས་བཟང་ཐོན་སོང་། ཁ་སང་བཏབ་པའི་ལྗང་པ།
དེ་རིང་ཚར་ལྕོག་སྒྲུབ་ཡོད། ལོ་བཟང་ལོ་ཡི་ལོ་ཕུད།
སྟེང་ཕྱོགས་ལྷ་ལ་ཕུལ་ཡོད།



སྐལ་བཟང་ལགས་ཀྱི་མེ་ཏོག་ལགས། །ཕུ་ནས་སྤང་ཁ་དྭངས་སོང་། །
མདོ་ནས་བཙས་རྒྱ་གློད་སོང་། །ལ་ཕུག་ཉུང་མ་གཉིས་ཀྱིས། །
ཁོ་ཡི་འདྲེས་མཚམས་ཕྱེ་སོང་། །ཤར་ནས་སྐར་མ་གཅིག་ཤར། །
ནུབ་ནས་སྐར་མ་གཉིས་ཤར། །སྐར་མ་གཅིག་ཤར་གཉིས་ཤར། །
ནམ་མཁའི་སྐར་གྲོལ་སྒྲིག་སོང་། །བྱང་གི་བྱང་སྐར་སྤུན་བདུན། །
བྱང་ནས་བྱང་དུ་ལོག་སོང༌། །སྨིན་དྲུག་མ་མས་རུབ་རུབ། །
ནམ་མཁའ་གཞུང་ཤག་བཏང་སོང་། །
ཟླ་བ་བརྒྱད་པ་ཤར་སོང་། །སྤང་ལ་སེར་ཁ་བཏང་སོང་། །
རྒྱ་ཞིང་ཕྲ་མོའི་ནང་ལ། །གཞོན་པས་བཙས་མ་བརྔས་ཡོད། །
ཟོར་ཁ་མཐོ་རང་དྲགས་ན། །དཔོན་པོས་བཀའ་བཀྱོན་ཕེབས་སོང་། །
ཟོར་ཁ་དམའ་རང་དྲགས་ན། །གཡས་པས་གཡོན་མ་བསླུས་ཡོང་། །
ཟོར་ཁ་མཐོ་ལོས་སྙོམས་པའི། །ལོ་ཡག་རྩ་བ་ཁོག་དང་། །
གཡས་པས་གཡས་ནས་འཁྱོག་དང་། གཡོན་མས་གཡོན་ནས་འཁྱོག་དང་། །
བཙས་མི་ཕོ་གཞོན་མོ་གཞོན། །ལྕམ་ཙམ་ལྕམ་ལ་འཁྱོག་ཤོག །
ལྕམ་ཙམ་ལྕམ་ལ་བཀྱག་ནས། །ལྕམ་ལས་དྲལ་མ་ཡང་འགྲོ། །
ཤར་ལ་བསམ་ཡས་རི་བོའི་རྩེ་མོ་ན།
རྩེ་མོ་ཡ་ལ་ཉི་ཟླས་གཡས་བསྐོར་རྒྱབ།
ཉི་ཟླས་གཡས་བསྐོར་བརྒྱབ་པ་ཡ་མཚན་བྱུང་།
ཉི་ཟླས་གཡས་བསྐོར་བརྒྱབ་པ་ཡ་མཚན་མིན།
མཚན་ལྡན་བླ་མ་བཞུགས་པའི་རྟེན་འབྲེལ་ཡིན།



ཤར་ལ་ཡུམ་བུ་བླ་མཁར་རི་ཡི་རྩེ་མོ་ནས།
རྩེ་མོ་ཡ་ལ་སྨུག་པས་གཡས་བསྐོར་རྒྱབ།
སྨུག་པས་གཡས་བསྐོར་བརྒྱབ་པ་ཡ་མཚན་བྱུང་།
སྨུག་པས་གཡས་བསྐོར་བརྒྱབ་པ་ཡ་མཚན་མིན།
འགོ་འདྲེན་དཔོན་པོ་བཞུགས་པའི་རྟེན་འབྲེལ་ཡིན།
ཤར་ལ་སྐྱིད་གཤོངས་རི་ཡི་རྩེ་མོ་ན།
རྩེ་མོ་ཡ་ལ་དུ་ཞག་གཡས་བསྐོར་རྒྱབ།
དུ་ཞག་གཡས་བསྐོར་རྒྱབ་པ་ཡ་མཚན་བྱུང་།
དུ་ཞག་གཡས་བསྐོར་རྒྱབ་པ་ཡ་མཚན་མིན།
དྲིན་ཆེན་ཕ་མ་བཞུགས་པའི་རྟེན་འབྲེལ་ཡིན།
གཡུལ་གཞས།
སྤང་ཁ་གཡས་རིའི་ལོག་ནས། །ཨ་ཅེའི་དབུ་ཕྲུག་ལས་སོང་། །
དབུ་ཕྲུག་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
སྤང་ཁ་གཡས་རིའི་ལོག་ནས། །ཨ་ཅེའི་གཡས་སྐོར་ལས་སོང་། །
གཡས་སྐོར་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
སྤང་ཁ་གཡས་རིའི་ལོག་ལ། །ཨ་ཆེའི་སྐུ་འཇུག་ལས་སོང་། །
སྐུ་འཇུག་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
སྤང་ཁ་གཡས་རིའི་ལོག་ལ། །ཨ་ཅེའི་ན་བཟའ་ལས་སོང་། །
ན་བཟའ་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
95



སྤང་ཁ་གཡས་རིའི་ལོག་ལ། །ཨ་ཅེའི་སྐུ་སྐྱེད་ལས་སོང་། །
སྐུ་སྐྱེད་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
སྤང་ཁ་གཡས་རིའི་ལོག་ལ། །ཨ་ཅེའི་སྐུ་པང་ལས་སོང་། །
སྐུ་པང་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
སྤང་ཁ་གཡས་རིའི་ལོག་ལ། །ཨ་ཅེའི་ཞབས་ཆགས་ལས་སོང་། །
ཞབས་ཆགས་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
སྤང་ཁ་གཡས་རིའི་ལོག་ལ། །ཨ་ཅེའི་ཞབས་སྒྲོག་ལས་སོང་། །
ཞབས་སྒྲོག་ལས་ཀྱང་དྲག་འགྲོ། །སང་ཉིན་ཁྲོམ་ནས་ཉོས་ཆོག །
རྒྱུག་གཞས།
རས་ཆུང་ཆ་གཅིག་ཆ་གཉིས་
སྟོད་ལ་ཆེ་སྒང་ནས་ཆས་ནས་ཡོང་།
རས་ཆུང་སླེབས་གཅིག་སླེབས་གཉིས།
རྩེད་ཐང་ཉ་མགོ་གྲུ་ལ་སླེབས་བྱུང་།
ཉ་མགོ་གྲུ་ལ་བཞུགས་པའི།
གཉེན་པ་བསོད་ནམས་སྤག་རྐྱལ།
རས་ཆུང་ང་ལ་ཀོ་བ་གཏོང་རོགས་གྱིས།
རས་ཆུང་ང་ལ་ཀོ་ལ་བཏང་ཟེར་ན།
ཉ་མགོ་གྲུ་ལ་བསྟོད་བསྔགས་ཚིག་གསུམ་ཡོད།
96



ཉ་མགོ་གྲུ་ལ་བསྟོད་བསྔགས་བཏང་ཟེར་ན།
ཉ་མགོ་གྲུ་དེ་བླ་མའི་ཆོས་ར་འདྲ།
བསོད་ནམས་སྤག་རྐྱལ་རྩ་བའི་བླ་མ་འདྲ།
འགྲུལ་པ་རྣམ་གསུམ་བཀའ་ཆོས་ཞུ་མཁན་འདྲ།
རས་ཆུང་ང་ལ་ཀོ་བ་མ་གཏང་ན།
ཉ་མགོ་གྲུ་ལ་སྨད་ར་ཚིག་གསུམ་ཡོད།
ཉ་མགོ་གྲུ་ལ་སྨད་ར་གཏང་ཟེར་ན།
ཉ་མགོ་གྲུ་དེ་ཤན་པའི་བཤས་ར་འདྲ།
བསོད་ནམས་སྤག་རྐྱལ་ཤན་པ་ལག་དམར་འདྲ།
འགྲུལ་པ་རྣམ་པ་ཚེ་ཟད་ལུག་གུ་འདྲ།
བསོད་ནམས་སྤྲུག་རྐྱལ་ཚིག་པ་བཟའ་བ་འདྲ།
ཀོ་གླ་ཡོད་ན་ཀོ་བ་བཏང་བས་ཚོག
ཀོ་གླ་མེད་ན་ཀོ་བ་གཏོང་ལེ་མིན།
བླ་མ་རས་ཆུང་ཚིག་པ་བཟའ་བ་འདྲ།
ཁྱི་ལྤགས་གྲུ་བཞི་ཀོ་བའི་ཚུལ་དུ་བཞག་
ཕྱག་འཁར་ཚིགས་གསུམ་སྐུ་བའི་ཚུལ་དུ་བཞག་
དམ་ཆོས་པོ་ཏི་འགྲུལ་པའི་ཚུལ་དུ་བཞག་
བླ་མ་རོས་ཆུང་གཉེན་དཔོན་ཚུལ་དུ་བཞག
ཕཊ་དང་པོ་མ་བརྒྱབ་དང་པོ་བརྒྱབ།
ཕཊ་དང་པོ་གཙང་པོའི་ཚུར་ལ་བརྒྱབ།
ཕཊ་གཉིས་པ་མ་བརྒྱབ་གཉིས་པ་བརྒྱབ།
ཕཊ་གཉིས་པ་གཙང་པོའི་དཀྱིལ་ལ་བརྒྱབ།
ཕཊ་གསུམ་པ་མ་བརྒྱབ་གསུམ་པ་བརྒྱབ།
97



ཕཊ་གསུམ་པ་གཙང་པོའི་ཕར་ལ་བརྒྱབ།
རས་ཆུང་གཙང་པོའི་ཕར་ལ་སླེབས་པའི་དུས།
ཁྱི་ལྤགས་གྲུ་བཞི་བརྡབ་བརྡོབ་ལན་གསུམ་བཏང་།
དེ་ལས་ཆུ་ཤིང་ངང་པ་སྐྱེ་པ་ཤོག
དེ་ལས་ཉ་མགོ་གྲྭ་ཚང་གི་ཆུ་ཤིང་ཉན་པར་ཤོག
རི་དེ་གཡས་རིའི་ལོགས་ནས་སྤུ་མ་བཀོག
རི་དེ་གཡོན་རིའི་ལོགས་ནས་ཤུག་པ་བཀོག
སྤུ་མ་སྤ་ཤུག་འདྲེས་མའི་ལྷ་བསངས་བཏང་།
ལྷ་བསངས་ཡ་ལ་བྲག་ལྷ་སྤང་སྟོད་བཏང་།
སྨོན་ལམ་བཟང་པོ་མ་བརྒྱབ་ངན་པ་བརྒྱབ།
ཉ་མགོ་གྲུ་དེ་ཆུ་མོའི་གཞུང་ལ་འཁྱེར་བ་ཤོག
ཡར་ཞོར་སྒལ་པར་འཁུར་རྒྱུ་ཡོང་བ་ཤོག
ཀོ་བ་བརླན་པ་རི་ལས་ལྕི་བ་ཤོག །
ཀོ་ཤིང་སྐམ་པོ་གསེར་ལས་ལྡི་བ་ཤོག
ཉིན་རེ་ཉིན་རེ་ཕྱག་རིན་ལྡང་བ་ཤོག
ཉིན་རེ་ཉིན་རེ་ཚམ་པས་ལྡང་བ་ཤོག
དེ་རྣམས་བླ་མ་རས་ཆུང་སྨོན་ལམ་འགྲུབ་པར་ཤོག
ཉ་མགོ་གྲུ་ལ་བཞུགས་པའི་གཉེན་དཔོན་གཙོ།
མི་ཚེ་རིང་པོ་མ་གཏོང་ཐུང་ཐུང་གཏོང་།
མི་ཚེ་དར་མའི་ལོ་དེར་འགྲོ་བ་ཡིན།
98



རྒྱུག་གཞས།
ཕྱི་ལ་ལྕགས་རི་བསྐོར་ཡོད། །
ཆོས་འཁོར་ལྷ་ས་བསྐོར་ཡོད།
ནང་ལ་ནོར་བུ་བཞུགས་ཡོད།
མ་གཅིག་དཔལ་ལྷ་བཞུགས་ཡོད།
ཕྱི་ལ་ལྕགས་རི་བསྐོར་ཡོད།
སེར་ར་འབྲས་སྤུངས་བསྐོར་ཡོད།
ནང་ལ་ནོ་བུ་བཞུགས་ཡོད།
ཀུན་དགའ་ར་བ་བཞུགས་ཡོད།
ཕྱི་ལ་ལྕགས་རི་བསྐོར་ཡོད།
བསམ་ཡས་དབུས་གཙང་བསྐོར་ཡོད།
ནང་ལ་ནོར་བུ་བཞུགས་ཡོད།
ཆོས་སྐྱོང་ཆེན་མོ་བཞུགས་ཡོད།
ཕྱི་ལ་ལྕགས་རི་བསྐོར་ཡོད།
ཡུལ་རོང་ཁྲ་འབྲུག་བསྐོར་ཡོད།
ནང་ལ་ནོར་བུ་བཞུགས་ཡོད། །
སྒྲོན་མ་གསུང་བྱོན་བཞུགས་ཡོད།
ས་པས་ས་རྡོ་འཁྱེར་ཤོག །རྡོ་པས་རྡོ་ཞིབ་འཁྱེར་ཤོག ། །
ས་རྡོ་འདྲེས་པོ་བྱུང་ན། །རྒྱལ་པོའི་ཕོ་བྲང་བཞེངས་ཆོག །
99



འོ་མ་བཞོ་བའི་གླུ།
རྫི་ཕྲུག་མ་ཉལ་རྗེཕྲུག་ལོངས། །
ཤར་ནས་ཤར་མདའ་དང་པོ་བཏང་སོང་། །
རི་གཅིག་གཡས་རིའི་ལོགས་ནས་ཀི་གཅིག་བརྒྱབ། །
རི་གཅིག་གཡོན་རིའི་ལོགས་ནས་ཤུ་གཅིག་བརྒྱབ། །
རྫི་པས་ཀི་ཤུ་འདྲེས་པ་བརྒྱབ་ཟེར་ན། །
སི་ལིང་འབྲི་མོའི་གདང་ལ་རུས་སི་སྒྲོག །
ད་ནི་འོ་མ་འཇོ་བའི་བཞོ་གཞས་ཡོད། །
ཤེད་མ་ཡོད་ན་ནོར་ལྷའི་གཡང་ཆགས་ཡོད། །
ཕྱག་ཏུ་གཡས་ལ་ཙན་དན་དོམ་ཤིང་བསྣམས། །
ཕྱག་ཏུ་གཡོན་ལ་མཚོ་ཚྭ་ཕྱེ་ཁུག་བསྣམས། །
མཐེབ་ཤུགས་ཚེ་བ་རྣམས་ཀྱིས་བཞོ་ཟེར་ན །
ཆར་ཆུ་གནམ་མཚོ་སིམ་སིམ་འབབ་པ་འདྲ། །
འདི་ནི་འོ་མ་བཞོ་བའི་བཞོ་གཞས་ཡིན། །
འོ་མ་དཀྲོག་པའི་གཞས།
ར་རྐྱལ་དཀར་པོའི་ནང་ལ་འོ་མ་བླུགས། །
རིན་འཛིན་ཆུ་མིག་གཅིག་ལ་འཕོས་བསྐུལ། །
ཆུ་མིག་ནང་ནས་འོ་མ་བླངས་ནས་ལོག་ཟེར་ན། །
ཟངས་གཞོངས་སེར་པོའི་ནང་ལ་དྲོད་ཅིག་བཏང་། །
ཙན་དན་མདོང་མོའི་ནང་ལ་ཁྲུས་ཤིག་བརྒྱབ། །
པང་ཤུགས་ཆེ་བ་རྣམས་ཀྱིས་དཀྲོག་ཟེར་ན། །
10)



དབྱར་ཆུ་གནམ་མཚོ་རྦ་ལོང་བརྒྱབ་པ་འདྲ། །
པང་ཤུགས་ཆུང་བ་རྣམས་ཀྱིས་དཀྲོག་ཟེར་ན། །
དགུན་ཆུའི་གནམ་མཚོ་སི་ལིང་འཁྲུག་པ་འདྲ། །
དེ་ནི་འོ་མ་དཀྲོག་པའི་དཀྲོག་གཞས་ཡིན། །
དེ་ནས་སེར་པོའི་མར་ཆེན་འདོན་པའི་འདོན་གཞས་ཡོད། །
ཤེད་མ་ནོར་ལྷའི་གཡང་ཆགས་ཕུག་ཅིག་བསིལ། །
རག་སྐྱོགས་སེར་པོའི་ནང་ལ་ཆུ་ཞིག་འཁྱེར། །
གཡག་ཆེན་རོག་པོས་བླངས་པའི་བུལ་ཞིག་བརྒྱབ། །
ཕྱག་ལ་གཙང་སྦྲ་དོད་པོ་མ་གནང་ན། །
ལྷ་དང་བླ་མ་དཀོན་མཆོག་གསུམ་གྱི་ཞལ་ལ་འགྲོ། །
དེ་ནི་སེར་པོའི་མར་འདོན་པའི་འདོན་གཞས་ཡིན། །
སེར་པོའི་མར་གྱིས་རྩིག་པ་འགྲིག་སེ་འགྲིག །
རྩིག་པ་རྒྱུན་ཆད་མེད་པའི་བཀྲིས་ཤོག །
དཀར་པོ་འོ་མས་འཁྱིལ་བཞིན་འཁྱིལ། །
རྒྱ་མཚོ་རྒྱུན་ཆད་མེད་པའི་བཀྲིས་ཤོག །
བཞི། ཆང་གཞས།
ང་གས་( ང་ཡིས་)བཀྱག་པའི་མཆོད་ཆང་། །
མ་མཆོད་གསུངས་རྒྱུ་མེད་དོ། །
ནམ་ཞིག་གཏན་དུ་མཆོད་ཆང་། །
སྤངས་བྱ་( ཚོད་)གནང་རོགས་གནང་དང་། །
ཆུ་མོ་རྐས་མགོ་ཡར་ནས། །
101



ལྡང་ངེ་ལྡིང་ངེ་མ་གནང་། །
ཞིང་ཆུང་རྐ་ཐག་རིང་ཡང་། །
མཇལ་བའི་དུས་ཤིག་ཡོང་ངོ༌། །
ཆུ་མོ་རྐས་མགོ་ཡར་ནས། །
ལྡབ་ཤང་ལྡིབ་ཤང་མ་གནང༌། །
ཆུ་མོ་ལྡབ་ཤང་ལྡིབ་ཤང༌། །
གཞོན་པའི་བློ་ལ་མི་འདུག །
ང་ཚོའི་ལུངས་པའི་ཕུ་ནས། །
གསེར་གྱི་ཆུ་ཞིག་དོན་བྱུང་། །
ཆུ་མགོ་གང་འགྲོའི་ས་ལ༑ །
ལོ་ཡག་རྩ་བ་ཚུགས་སོང་། །
ཕ་ཡུལ་ཡོད་དུ་ཡོད་དེ། །
རི་རྒྱལ་ལྷུན་པོས་སྒྲིབ་སོང་། །
རི་རྒྱལ་ལྷུན་པོ་ཨོ་ཤེས། །
ཕ་ཡུལ་བསྟན་རོགས་གནང་དང་། །
དགའ་བའི་མི་ཡང་འཛོམས་སོང་། །
བཙོས་པའི་ཆང་ཡང་ཞིམ་སོང་། །
དགའ་པོ་མེ་ཤེས་ཆུ་ཤེས། །
བླངས་སོ་ཆོག་པ་ཡོད་དོ། །
དགུང་བསངས་ཕྱོགས་ལ་འགྲོ་དུས། །ཆོས་གྲོགས་རེ་རེ་དགོས་ཡོད། །
དགུང་བསངས་དྲོ་འཇམ་ཉི་མ། །ཆོས་གྲོགས་མིན་ན་གང་ཡིན། །
102



གངས་སྟོད་ཕྱོགས་ལ་འགྲོ་དུས། །ཆོས་གྲོགས་རེ་རེ་དགོས་ཡོད། །
བྲག་སྟོད་ཐང་དཀར་རྒོད་པོ། །ཆོས་གྲོགས་མིན་ན་གང་ཡིན། །
སྤང་སྟོད་ཕྱོགས་ལ་འགྲོ་དུས། །ཆོས་གྲོགས་རེ་རེ་དགོས་ཡོད། །
སྤང་སྟོད་ཤ་བ་སྨུག་ཆུང་། །ཆོས་གྲོགས་མིན་ན་གང་ཡིན། །
ལྕང་གླིང་ཕྱོགས་ལ་འགྲོ་དུས། །ཆོས་གྲོགས་རེ་རེ་དགོས་ཡོད། །
ལྕང་གླིང་བྱིའུ་ཆུང་འཇོལ་མོ། །ཆོས་གྲོགས་མིན་ན་གང་ཡིན། །
མཚོ་སྟོད་ཕྱོགས་ལ་འགྲོ་དུས། །ཆོས་གྲོགས་རེ་རེ་དགོས་ཡོད། །
ཆུ་ནང་ཉ་མོ་གསེར་མིག །ཆོས་གྲོགས་མིན་ན་གང་ཡིན། །
བཞུགས་གྲལ་ཕྱོགས་ལ་འགྲོ་དུས། །ཆོས་གྲོགས་རེ་རེ་དགོས་ཡོད། །
བཞུགས་གྲལ་ཕོ་གཞོན་མོ་གཞོན། །ཆོས་གྲོགས་མིན་ན་གང་ཡིན། །
མཆོད་ཆང་ཁྱེད་རས་བཞེས་དང་། །
གསུང་གཞས་ང་རས་ཕུལ་ཆོག །
གསུང་གཞས་སྙན་པའི་མཆོད་ཆང་། །
ཐེངས་འགའ་འཐུང་དགོས་ཡོད་དོ། །
སྔོན་ཆད་ཐུགས་རྗེ་ཆེན་པོས། །
བདག་རྗེ་རྒྱལ་བ་བྱམས་པ། །
བསྐལ་པ་ཇི་སྲིད་བར་དུ། །
103



བཞུགས་ཤག་ཡོད་པ་གནང་ཞུ། །
དཀར་ཡོལ་འབྲུག་ཁྲའི་ནང་ལ། །
མཆོད་ཆང་མཉམ་དུ་མཆོད་དང་། །
འབྲག་ཁྲ་ལ་མོ་རྒྱབ་སོ། །
མཉམ་དུ་མ་བྱུང་ཚར་སོང་། །
རྒོད་དཀར་ལ་མོའི་རྩེ་ནས། །
ལྷ་ས་མཇལ་རྒྱུ་ཡོད་ན། །
མ་གཅིག་དཔལ་ལྷའི་ཞལ་མཇལ། །
ལ་མོའི་རྩེ་ནས་ཞུས་ཆོག །
དཀར་མོ་ནས་ཀྱིས་བཙོས་པའི། །ནས་ཆང་ཨང་ཀི་དང་པོ། །
མཆོད་ན་བསམ་བསམ་མ་གཏོགས། །མ་མཆོད་ཡིད་ལ་མི་འདུག །
དཀར་ཡོལ་དཀར་གཙང་ནང་ལ། །སེང་གེའི་འོ་མ་བླུགས་ཡོད། །
ནམ་མཁའི་བླ་མ་དཀོན་མཆོག །འོ་ཕུད་མཆོད་རོགས་གནང་དང་། །
དགའ་བའི་མི་ཡང་འཛོམས་སོང་། །བཙོས་པའི་ཆང་ཡང་ཞིམ་སོང་། །
དགའ་པོའི་མི་འཛོམས་ཚང་བཞེས། །གནང་དུ་ཆོག་པ་ཡོད་དོ། །
སྒྲ་སྙན་གསེར་ལས་གྲུབ་ཡོད། །རྟ་མགོ་གཡུ་ལས་གྲུབ་ཡོད། །
སྙིང་པོ་ཚིག་གི་མདུད་པ། །ཕྱག་མཛུབ་ལྔ་ལ་ཡོག་རེད། །
དགེ་རྒན་བཟང་པོའི་དགེ་ཕྲུག །ཕ་མ་བཟང་པོའི་བུ་ཕྲུག །
104



ས་ཕྱོགས་ག་པར་བསྐྱོད་ཀྱང་། །ཡར་ཕེབས་གསུང་མཁན་མང་བ། །
དགའ་པོ་ཨེ་ཡོང་བསམས་ནས། །ཞིང་ལ་སྲན་མ་བཏབ་ཡོད། །
དགའ་པོ་ཡོང་སྙིང་འདོད་ཞག །སྲན་མས་ལག་གདང་བཏང་བཞག །
དགའ་པོ་གཅིག་ཡང་འཛོམས་སོང་། །ཉེ་པོ་གཅིག་ཡང་འཛོམས་སོང་། །
དགའ་པོ་ཉེ་པོའི་མཆོད་ཆང་། །གསུམ་སྒྲོན་མཉེས་དག་གནང་དང་། །
ཆང་གཅིག་ཞིམ་པོའི་བདག་པོ། །འཕྱོངས་རྒྱས་ཨ་མ་དབྱངས་ཅན། །
ང་ནི་ཨ་མ་དབྱངས་ཅན། །ཆང་གཡོག་ཡིན་ན་དགའ་བ། །
ང་ཚོ་ཆོས་གྲོགས་ལྷན་རྒྱུས། །བྱེ་མ་ཀ་རའི་ཤོག་ཆག །
མ་བཟས་དྲི་མ་ཞིམ་པ། །བཟས་ནས་མངར་ཆ་ཚེ་བ། །
ཆོས་གྲོགས་ཚང་གིས་བཟི་བཞག །ལམ་བུ་མིག་གིས་མ་མཐོང་། །
བཞུ་མར་འཕྲུལ་བཞུ་ཁྱེར་ཤོག །འམ་བུ་བསྟན་པར་འགྲོ་དགོས། །
ཐག་རིང་རྒྱང་ནས་ཕེབས་པའི། །འགྲུལ་པ་ཨ་ཝ་ནེ་ཙོ། །
ཁྱེད་འདྲ་ཕེབས་པས་ཡག་བྱུང་། །ཐུགས་ལ་ལྷོད་ཙམ་བཞུགས་དང༌། །
ཐུགས་རྗེ་ཆེ་བ་གནང་བྱུང་། །བཀའ་དྲིན་བསྐྱངས་པ་གནང་བྱུང་། །
ཐུགས་རྗེ་ཆེན་པོའི་བཀའ་དྲིན། །ངང་གིས་ངང་གིས་གསོལ་ཆོག །
105



སྨུག་པོ་མི་ཡི་ལུང་པར། །ཆུ་གཅིག་གཏེར་མཁན་བྱུང་ན། །
སྐྱིད་པོ་རང་གི་ལུང་པར། །ཆུ་ལན་ཆང་གིས་མཇལ་ཆོག །
ད་ལོ་བཏབ་པའི་དཀྱིལ་ནས། །གྲོ་ལས་ཡག་པ་མ་བྱུང༌། །
ཡར་སྐྱེད་ཁྲི་ལ་འཁྱོལ་དུས། །བཞེས་གྲོ་ཉན་པ་ཡོད་དོ། །
དར་ལྷ་སྙིང་པོའི་ཆུ་བྱས། །དར་མའི་གཞུང་གས་འབྲུ་བྱས། །
ཆང་ལ་དགའ་དགའ་མེད་ཀྱང་། །ཆུ་ལ་བྱིན་རླབས་ཡོད་དོ། །
དོ་དགོང་གནས་ཁང་འདི་ལ། །ནོར་བུ་མི་འདུག་མ་གསུངས། །
ཇ་ཁྲོ་གསེར་ཤོག་དངུལ་ཤོག །ནོར་བུ་མིན་ན་གང་ཡིན། །
གནས་བཟང་གངས་རི་བསྐོར་བར། །ཆོས་གྲོགས་ལྷ་བྱ་གོང་མོ། །
འཕུར་ན་གཤོག་རྩལ་ཆེ་བ། །བཞུགས་ན་གསུང་གཞས་སྙན་པ། །
དཔོན་བཟང་ཕེབས་ཡོང་བསམས་ནས། །ཆོང་ལ་ཡར་ཟེད་བསྒྲོན་ཡོད། །
དཔོན་བཟང་ཕེབས་རྒྱུ་མེད་པའི། །ཡར་བཟེད་ཉི་མས་བཞུར་སོང་། །
འཕྱོངས་རྒྱས་ལུ་མའི་ཆུ་དེ། །བཙོས་པའི་ཆང་ལས་ཞིམ་པ། །
བུ་མོའི་ཆུང་འདྲིས་བྱམས་པ། །བཞེངས་པའི་ལྷ་ལས་མཚར་བ། །
མཚོ་དེ་མཚོ་ཁ་མཐོ་བ། །ཙ་རིའི་ཕོ་བྲང་གཡུ་མཚོ། །
མཚོ་ཁ་མཐོ་བའི་སྒང་ལ། །གངས་ཀྱི་ཡར་བཟེད་བསྒྲོན་ཡོད། །
106



ཙ་རི་ཡུལ་སྟོད་ཡུལ་སྨད། །ཤ་བ་ཡིན་ན་དགའ་བ། །
ཡུལ་སྟོད་རྩྭ་སྣ་འཛོམས་པ། །ཡུལ་སྨད་ཆུ་སྣ་འཛོམས་པ། །
བཞུགས་གདན་སྟག་ལྤགས་གཟིག་ལྤགས། །གསོལ་ལྕོག་འབྲུག་གི་རི་མོ། །
ཞལ་དཀར་ཡུ་རིང་ནང་ལ། །མཆོད་ཚང་ང་རས་ཞུས་ཆོག །
རི་བོ་རི་བྱད་ཡག་པ། །འཕྱོངས་རྒྱས་རི་བོ་བདེ་ཆེན། །
སྐྱབས་མགོན་རྒྱལ་བ་ལྔ་པའི། །འཁྲུངས་ཡུལ་མིན་ན་གང་ཡིན། །
ཤེལ་བྲག་རྒྱབ་རིས་གཡས་བྱས། །གོང་པོ་རི་ཡིས་གཡོན་བྱས། །
གནས་ཆེན་གཡུ་རུའི་ཁྲ་འབྲུག །རྨ་བྱའི་སྒྲོ་ལས་མཚར་བ། །
ཨ་མ་ཚང་ལ་དགའ་ནས། །བུ་མོ་ཆང་དང་བརྒྱབ་སོང་། །
ཨ་མ་བསམ་བློ་ཐོངས་དང་། །ཆང་ལས་བུ་མོ་དགའ་དྲག །
ཆང་ནི་དགའ་བའི་དགའ་རོགས། །ཆང་ནི་སྐྱོ་བའི་སྐྱོ་རོགས། །
དགའ་སྡུག་གང་འདྲ་བྱུང་ཡང་། །ཆང་གིས་ཞབས་ཕྱི་ཞུས་ཡོད། །
ཆང་དེ་ཞིམ་པོ་དགོས་ན། །འཛོམས་པ་སྣ་གསུམ་དགོས་ཏེ། །
ཆང་རྒྱུ་ནས་རྡོག་ཁྲ་རིལ། །ཆང་རྩི་ཞིམ་མངར་ལྡན་པ། །
འདེབས་ཆུ་ཆབ་ཀྱི་ཉིང་ཁུ། །དེ་གསུམ་འཛོམས་སོང་ཟེར་ན། །
བདུད་རྩི་ཨ་རག་མཆོད་ཆང་། །ཆང་ལ་བྲོ་བ་ལྡན་ཡོང་། །
107



ཆང་དེ་ཞིམ་པོ་དགོས་ན། །སྙོམས་པ་སྣ་གསུམ་དགོས་རེད། །
ཐབ་དེ་ཚོས་ལོས་སྙོམས་པ། །ཕབ་དེ་མང་ཉུང་སྙོམས་པ། །
སྙོལ་དུས་དྲོ་གྲང་སྙོམས་པ། །དེ་གསུམ་འཛོམས་པའི་དུས་ལ། །
ཆང་ལ་བྲོ་བ་བཞུགས་ཡོང་། །
ཆང་དེ་ཞིམ་པོ་དགོས་ན། །མི་གསུམ་འཛོམས་པ་དགོས་རེད། །
བཙོས་མཁན་ལག་པ་ཡང་བ། །འདྲེན་མཁན་ཆང་གཞས་མཁས་པ། །
འཐུང་མཁན་སེམས་པ་སྐྱིད་པ། །དེ་གསུམ་འཛོམས་པའི་དུས་ལ། །
ཆོང་གི་བྲོ་བ་ཤེས་ཡོང་། །
མཆོད་ཆང་བདུད་རྩིས་བཟི་སོང་། །ལམ་བུ་མིག་གིས་མ་མཐོང་། །
ནམ་མཁའི་བླ་མ་དཀོན་མཆོག །ལམ་བུ་སྟོན་པར་ཕེབས་རོགས། །
མཆོད་ཆང་མངར་གསོས་ལྡན་པ། །རག་སྐྱོགས་གསེར་ཁ་དྭངས་པ། །
གསེར་ཁ་དྭངས་བས་གང་ཡོང༌། །མངར་གསོས་ལྡན་པ་དགའ་དྲག །
དཀར་མོ་ནས་ལས་བཙོས་པའི། །མཆོད་ཆང་ཨ་རག་བདུད་རྩི། །
འདི་ནས་ཧུབ་གསུམ་མཆོད་དང་། །ངན་སོང་མྱོང་དགོས་མི་འདུག །
ཆང་ཞིག་མི་འཐུང་བྱས་པས། །བསོད་ནམས་སྒྲོལ་མས་དྲངས་བྱུང་། །
འཇིག་རྟེན་བྱ་བ་འཕྱུག་ན། །བསོད་ནམས་སྒྲོལ་མར་ལན་ཡོད། །
སྤང་ལ་སྐྱེས་པའི་སེར་ཤ
108



སྤང་གི་ཚི་ལུ་ཡིན་པ།
ང་རའི་དྲིན་ཅན་ཕ་མ།
སྙིང་གི་ཚི་ལུ་ཡིན་པ།
དགའ་བའི་མི་ཡང་འཛོམས་སོང་།
བཙོས་པའི་ཆང་ཡང་ཞིམ་སོང་།
དགའ་བའི་གཞས་དང་ཞབས་བྲོ།
བརྒྱབ་སུ་ཆོག་པ་ཡོད་དོ།
སྔོན་ཆད་ངོ་ཡང་མི་ཤེས།
ད་ལོ་མཇལ་འཕྲད་བྱུང་སོང་།
མཇལ་འཕྲད་བྱུང་བའི་མི་ལ།
སྙུང་གཞི་གོད་ཆགས་མ་གཏོང་།
མཆོད་ཆང་ཁྱེད་ཀྱིས་མཆོད་དང་།
གསུང་གཞས་ང་རས་ཕུལ་ཆོག
མཆོད་ཆང་གསུང་གཞས་གཉིས་ལ།
གདེམ་ཀ་གཏོང་རོགས་གནང་དང་།
མཆོད་ཆང་མངར་སིལ་ལྡན་པ།
རག་སྐྱོགས་གསེར་ཁ་དྭངས་པ།
མཆོད་ན་བསམ་བསམ་མ་གཏོགས།
མ་མཆོད་ཡིད་ལ་མི་འདུག
ཁ་བཏགས་མང་པོས་གང་ཡོང་།
དཀར་གཙང་གཅིག་གིས་ཆོག་ག
I09



གྲོགས་པོ་མང་པོས་གང་ཡོང་།
བློས་ཐུབ་གཅིག་གིས་ཆོག་ག་
དགའ་དགའ་གནང་རོགས་གནང་དང་།
སྤྲོ་སྤྲོ་གནང་རོགས་གནང་དང་།
དགའ་དགའ་སྤྲོ་སྤྲོ་གཉིས་ནང་།
ཨོ་ལོའི་མི་ཚེ་འགྲོ་ཡོང་། །
ཆང་ལ་ཧབ་ཐོབ་མ་རྒྱུག
ང་ཡང་ཆང་གིས་བསླུས་བྱུང༌།
གྲོགས་པོ་གྲོགས་མོ་མ་མང་།
ང་ཡང་གྲོགས་མོས་བསླུས་བྱུང༌།
མཆོད་ཆང་ག་ཚོད་ཡོད་མེད།
ཆང་སྣོད་ནང་ལ་གཟིགས་དང་།
རང་ཞེན་མི་ཞེན་མེད་པར།
ཆང་སྣོད་དེ་ལས་ཞུས་དང་།
ཤར་ཕྱོགས་ཡ་ནས་ཤར་བའི།
ཤར་གྱི་དྲིན་ཅན་ཉི་མ།
ཤར་ནས་ནུབ་ཏུ་མ་འཐད།
དགུང་གི་དཀྱིལ་ལ་བཞུགས་ཤིག
ཤར་ཕྱོགས་མ་ནས་ཤར་བའི།
ཤར་གྱི་དཀར་གསལ་ཟླ་བ།
ཤར་ནས་ནུབ་ལ་མ་འཐད། །
དགུང་གི་དཀྱིལ་ལ་བཞུགས་ཤིག
10



ཤར་ཕྱོགས་མ་ནས་ཤར་བའི།
ཤར་གྱི་སྐར་མ་སྨིན་དྲུག
ཤར་ནས་ནུབ་ཏུ་མ་འཐད།
དགུང་གི་དཀྱིལ་ལ་བཞུགས་དང་།
སྟེང་ཕྱོགས་ལྷ་ཡི་ཡུལ་ལ།
ལྷ་དར་དཀར་པོ་བཙུགས་ཡོད།
བར་གྱི་བཙན་གྱི་ཡུལ་ལ།
བཙན་དར་དམར་པོ་བཙུགས་ཡོད།
འོག་ཕྱོགས་ཀླུ་ཡི་ཡུལ་ལ།
ཀླུ་དོར་ལྗང་ཁུ་བཙུགས་ཡོད།
མཆོད་ཆང་ཁྱེད་ཀྱིས་གནང་དང་། ཞལ་དཀར་ང་རས་བཀྱག་ཆོག
ཞལ་དཀར་བཀྱག་པའི་རྗེས་ལ། གསུང་གླུ་གུང་སྙན་འཕུལ་ཆོག
ང་ལ་གྲོགས་པོ་དགོས་ཡོད། གྲོགས་པོ་བློས་ཐུབ་དགོས་ཡོད།
གྲོགས་པོ་བློས་ཐུབ་བྱུང་ན། གསེར་སྲང་བརྒྱ་ལས་ལྷག་པ།
གཟིམ་ཆུང་ཀ་བཞི་གདུང་བརྒྱུད། ཆང་གི་གཡུ་མཚོས་ཁེངས་བཞག
གཡུ་མཚོ་དེ་ལ་འཁོར་བའི། གསེར་བྱ་ཡིན་ན་དགའ་བ།
ཕྱི་དེ་དཀར་མོ་ནས་ཀྱི་ བརྩིགས་པ་བརྩིགས་ནས་བཞག་ཡོད།
ནང་དུ་ཇ་ཆང་གཉིས་ཀྱི། ཞལ་ཁ་ཕྱེ་ནས་བཞག་ཡོད།



མཆོད་མཁན་སྟག་ཤར་གཞོན་པ། ངང་པ་མཚོ་ལ་འཁོར་འཁོར། །
འདེགས་མཁན་དམན་ཆུང་བུ་མོ། རྨ་བྱ་འབྲུག་རིས་ཤིག་ཤིག
ཞོགས་པ་ཕུར་བུ་ལྕོག་གི དགེ་སློང་ཡིན་ན་དགའ་བ། །
དགོང་དྲོ་ཨ་མའི་ཆང་མའི། ཆང་གཡོག་ཡིན་ན་སྐྱིད་པ།
མཆོད་ཆང་མངར་མངར་བསིལ་བསིལ། མངར་མོ་ལྦུ་བ་སོབ་སོབ།
ཆུང་དུས་ཨ་མས་སྟེར་བའི། ནུ་ཞོ་ལས་ཀྱང་ཞིམ་པོ།
ང་ཚོ་གཅིག་ལ་འགྲིལ་ཤོག ང་ཚོ་གཉིས་ལ་འགྲིལ་ཤོག
ང་ཚོ་ཁ་བཏགས་དཀར་པོའི། རྒྱུ་དང་སྤུན་ལ་འགྲིལ་ཤོག
གཟིམ་ཆུང་ཆེན་པོ་མེད་ཀྱང་། ཕར་གཤིག་ཚུར་གཤིག་གནང་དང་།
མཆོད་ཆང་ཞིམ་པོ་མེད་ཀྱང་། མ་ཞིམ་ཞིམ་མདོག་གནང་དང་།
མཆོད་ཆང་ཡག་པའི་སྒང་ལ། རིན་ཆེན་རྩམ་པ་བརྒྱབ་ཤོག
དྭགས་པོ་བཤད་སྒྲུབ་གླིང་ལ། རྒུན་འབྲུམ་མར་ལས་ཞིམ་པ།
གསེར་གྱི་ལྕོག་ཙེའི་སྟེང་ལ། དངུལ་གྱི་མཆོད་ཞལ་བཙུགས་ཡོད།
བསོད་ནམས་ཅན་ལ་མ་གཏོགས། དང་དོད་ཅན་ལ་མི་འདུག
ཆང་དེ་སླ་པོ་མ་ཟེར། ང་ནི་སླ་པོས་བཟི་བྱུང་། ་
ཁྱེད་ལ་མཆོད་རྩལ་ཡོད་ན། རྫ་མ་མགོ་ལ་གྱོན་ཞིག
l2



ང་ཚོའི་དཔོན་པོ་ལྷ་རེད། དཔོན་པོའི་ཆིབས་རྟ་འཇའ་རེད།
འཇའ་ལ་རྟ་སྒ་བརྒྱབ་ནས། སྒོས་གཞིས་ཕྱོགས་ལ་ལོག་འགྲོ། །
དཀར་མོ་ནས་ཀྱིས་བཙོས་པའི། ཞིམ་པོའི་མཆོད་ཆང་མངར་མོ།
ཧོབ་སྟེ་བལྟས་པ་ཙམ་གྱིས། སེམས་པའི་སྡུག་བསྔལ་བསངས་སོང་།
ཆང་གཅིག་མི་འཐུང་ཟེར་བ། ཁ་ཡི་མཛེས་བཟོ་ཡིན་འགྲོ
རྒྱུ་མཚོ་ཁ་ལ་རག་ན། འཐུང་ལ་ཤག་ཤག་ཡིན་ཡིན། །
མཆོད་ཆང་མཆོད་ཚོད་བྱས་ན། ཕན་པ་སྨན་ལ་འགྲོ་ཡོང་།
ཚོད་མེད་ལྟོག་འཐུང་བརྒྱབ་ན། གནོད་པའི་དུག་ལ་འགྲོ་ཡོང་།
གནས་གཅིག་བསྐོར་བ་མ་གཏོགས། མཆོད་པ་འབུལ་རྒྱུ་མ་བྱུང༌།
བུ་མོ་ན་སོ་གཞོན་པས། གླུ་ཡི་མཆོད་པ་འབུལ་ཆོག།
སྒོ་མོ་ཕྱི་སྒོ་ཡན་ཆད། དཀར་མོ་འབྲུ་ཡི་བང་མཛོད།
སྒོ་མོ་ནང་སྒོ་མན་ཆད། བདུད་བརྩི་ཆང་གི་རྒྱུ་མཚོ།
ཞིང་ཁ་བརྒྱ་ཞིང་ཕྲ་མོ། སྙེ་མའི་ཞལ་ཁ་བསྒྲིགས་སོང་།
ཁྲུང་དམག་ཉིན་མཚན་ལྟག་སྤྲོད། བརྒྱབ་སོ་ཆོག་པ་ཡོད་དོ།
ཨ་མ་ཆང་མའི་ནང་ལ། ནོར་བུ་མི་འདུག་མ་གསུངས།
ཇ་ཁྲ་གསེར་གྱི་ཨ་ལོང་། ནོར་བུ་མིན་ན་གང་རེད།
གནས་ཁང་གངས་རི་དཀར་པོ། གནས་མོ་ལྷ་བྱ་གོང་མོ།
འཕུར་ན་གཤོག་རྩལ་ཆེ་བ། བཞུགས་ནི་གསུང་གཞས་སྙན་པ།
སྟེང་ཕྱོགས་ལྷ་ནས་ཕེབས་པའི། མགྲོན་པོ་པད་མའི་མེ་ཏོག་
ཁྱེད་རང་ཕེབས་པས་ཡག་བྱུང༌། བཞུགས་གྲལ་འོད་ཀྱིས་ཁེངས་སོང་།
མཆོད་ཆང་ག་ཚོད་འདུག་གམ། རྫ་མ་ཀྱོམ་ཀྱོམ་གནང་དང་།
རང་ཞེན་མི་ཞེན་མེད་པར། རྫ་མའི་ནང་ནས་ཞུས་དང་།
113



ལྔ། དམངས་གཞས་སྣ་ཚོགས།
རྦད། ( རྟ་རྒྱུགས་སྐབས་གཏོང་བའི་གཞས། )
ཕུ་རུ་མ་ཆགས་ཕུ་རུ་ཆགོས། །
ཕུ་རུ་གངས་རི་དཀར་པོ་ཆགས། །
ཕུ་གངས་རི་དཀར་པོ་མ་ཆགས་ན། །
མདའ་སྐྱིད་ཆུ་སྔོན་མོ་རྒྱུགས་དོན་མེད། །
མདའ་སྐྱིད་ཆུ་སྔོན་མོ་མ་རྒྱུགས་ན། །
ལོ་ཡག་ལྗང་པའི་རྩ་བ་ཚུགས་དོན་མེད། །
སྣང་ས་འོད་འབུམ་གྱི་འཐག་གཞས།
སྣང་སའི་འཐག་ས་འདི་བླ་མའི་གཟིམ་ཆུང་ཡིན་ན་དགའ་བ་ལ། །
འཐག་གི་ཡར་འགྲོ་མར་འགྲོ་བྱེད་མཁན་འདི་བླ་མ་མཇལ་མཁན་
ཡིན་ན་དགའ་བ་ལ།
སྣལ་མའི་ཐག་མདུད་འདི་བླ་མའི་མཇལ་མདུད་ཡིན་ན་དགའ་བ་ལ། །
དེ་ཡི་སྟེང་ལ་བཞུགས་པ་འདི་རྩ་བའི་བླ་མ་ཡིན་ན་དགའ་བ་ལ། །
ཕྱི་ལ་དཀྲིས་པའི་ཕྱི་དཀྲིས་འདི་ཕྱི་ཡི་ལྕགས་རི་ཡིན་ན་དགའ་བ་ལ། །
ནང་ལ་དཀྲིས་པའི་ནང་དཀྲིས་འདི་ནང་གི་ནོར་བུ་ཡིན་ན་དགའ་བ་ལ། །
རྐང་འཁྲབ་འདི་བླ་མའི་ཆིབས་ཆེན་ཡིན་ན་དགའ་བ་ལ། །
འཐག་གི་རྩིབས་མ་འདི་བླ་མའི་ཆོས་ཀྱི་རྩིག་པ་ཡིན་ན་དགའ་བ་ལ། །
114



གནས་གཞས།
ཕུ་རུ་མ་ཆགས་ཕུ་རུ་ཆགས། །
ཕུ་ཡ་རུ་གངས་རི་དཀར་པོ་ཆགས། །
གངས་རི་དཀར་པོ་ཆགས་པ་དེ་ནི། །
ཆུ་མོ་ཡར་ཀླུང་གཙང་པོའི་སྡོད་ས་ཡིན། །
བར་མ་རུ་མ་ཆགས་མ་རུ་ཆགས། །
བར་མ་རུ་འམ་བུ་( ཡུམ་བུ་)བརླ་སྒང་ཆགས། །
འམ་བུ་ལྷ་ཁང་( བརླ་སྒང་)ཆགས་པ་དེ་ནི། །
བོད་ཀྱི་བློན་པོ་མགར་གྱི་སྡོད་ས་ཡིན། །
མདའ་མ་རུ་མ་ཆགས་མ་རུ་ཆགས། །
མདའ་མ་རུ་ཤེལ་ཁྲག་རྒྱུ་ར་ཆགས། །
ཤེལ་བྲག་རྒྱུ་ར་ཆགས་པ་དེ་ནི། །
བླ་མ་ཨོ་རྒྱན་པད་མའི་བཞུགས་ས་ཡིན། །
དང་པོ་ལྷ་ས་མ་ཆགས་ལྷ་ས་ཆགས། །
ལྷ་ས་ཆུ་མོས་མནོན་ན་མནོན་དོན་མེད། །
དེ་ལ་ཇོ་བོ་ཆེན་པོས་ཡར་འདྲེན་གནང་བྱུང་། །
གཉིས་པ་བསམ་ཡས་མ་ཆགས་བསམ་ཡས་ཆགས། །
བསམ་ཡས་བྱེ་མའི་སྟེང་དུ་ཆགས། །
115



བསམ་ཡས་ཆུ་མོས་མནོན་ན་མནོན་དོན་མེད། །
དེ་ལ་ཆོས་སྐྱོང་ཆེན་མོས་ཡར་འདྲེན་གནང་བྱུང་། །
གསུམ་པ་ཁྲ་འབྲུག་མ་ཆགས་ཁྲ་འབྲུག་ཆགས། །
ཁྲ་འབྲུག་འོང་ཁའི་དཀྱིལ་ལ་ཆགས། །
ལྕང་མའི་ཁོག་པ་རུལ་ན་རུལ་ཡས་མེད། །
དེ་ལ་སྒྲོལ་མ་གསུང་བྱོན་ཡར་འདྲེན་གནང་བྱུང་། །
འམ་བུ་( ཡུམ་བུ་) མ་ཆགས་འམ་བུ་ཆགས། །
འམ་བུ་བྲག་གི་སྟེང་ལ་ཆགས། །
གཡང་ལ་ཟགས་ན་ཟགས་དོན་མེད། །
དེ་ལ་སྲོང་བཙན་སྒམ་པོས་ཡར་འདྲེན་གནང་བྱུང༌། །
མཇལ་ཡོང་བསམ་པ་སྣང་བའི་ཡུལ་ལ་མ་བྱུང་། །
དུས་ད་ལོ་གནས་ཀྱི་ནང་ལ་མཇལ། །
གཞོན་པའི་སྡོད་སའི་སྣང་བ་སྐྱིད་པ་ལ། །
ཆུ་མོ་ཆེ་ཙམ་འདུག་སྟེ་སྣང་བ་སྐྱོ་བ་ལ། །
གྲུ་ཤན་རྟ་མགོ་ཡོད་དེ་སྣང་བ་སྐྱིད་པ་ལ། །
གྲུ་ཤན་བཏང་གིན་བཏང་གིན་གླིང་བུ་བཏང་ནས་འགྲོ། །
གཞོན་པའི་སྡོད་ས་སྣང་བ་སྐྱིད་པ་ལ། །
རྒྱུགས་བསྐྱོད་རྟ་ཕོའི་སྟེང་ལ་གླིང་བུ་བཏང་ནས་འགྲོ། །
རྒྱུགས་བསྐྱོད་རྟ་ཕོ་ཡོད་དེ་སྣང་བ་སྐྱིད་པ་ལ། །
ཤིང་གི་འཁོར་ལོ་ཡོད་དེ་དགའ་བ་ལ། །
ཤིང་གི་འཁོར་ལོའི་སྟེང་ལ་གླིང་བུ་བཏང་ནས་འགྲོ། །
116



ཕྲུ་གུ་གཉིད་དུ་གཏོང་བའི་གཞས།
ཨ་ལོ་ལོ། གནམ་ལ་སྐར་མ་མ་ཤར་སྐར་མ་ཤར།
ཨ་ལོ་ལོ། གནམ་ལ་སྐར་མ་མ་ཤར་སྐར་མ་ཤར།
སྒམ་ག་ཨི་ཀུང་( ཁུང་)སྒྲིག་པ་(ཕུག་པ་)ཤོག །
སོ་ནམ་དང་པོ་མ་ཆགས་དང་པོ་ཆགས། །
སོ་ནམ་དང་པོ་སེར་པོའི་གསེར་ལ་ཆགས། །
གསེར་ལ་སུག་བཞི་སྐྱེས་པ་ཤོད་ཤོག་ཟེར། །
གསེར་ལ་སུག་བཞི་སྐྱེས་པ་འགྲོས་ཆེན་རེད། །
རྟ་ཕོ་རེད། །
ཐང་དེ་ཆེན་པོ་བརྒལ་དུས་དྲིན་ཅན་ཡིན། །
ཕ་མ་ཡིན། །
སོ་ནམ་གཉིས་པ་མ་ཆགས་གཉིས་པ་ཆགས། །
སོ་ནམ་གཉིས་པ་སྔོན་མོའི་གཡུ་ལ་ཆགས། །
གཡུ་ལ་རྭ་ཅོ་སྐྱེས་པ་ཁྱུང་དཀར་རེད། །
རྒྱ་ཞིང་ཕྲ་མོ་འདེབས་དུས་དྲིན་ཅན་ཡིན། །
ཕ་མ་ཡིན། །
སོ་ནམ་གསུམ་པ་མ་ཆགས་གསུམ་པ་ཆགས། །
སོ་ནམ་གསུམ་པ་དཀར་པོའི་དུང་ལ་ཆགས། །
དུང་ལ་སུག་བཞི་སྐྱེས་པ་ཤོད་ཤོག་ཟེར། །
117



དུང་ལ་སུག་བཞི་སྐྱེས་པ་གཡང་དཀར་རེད། །
ལུ་གུ་རེད། །
ན་བཟའ་སྤུ་ཕྲུག་བཞེས་དུས་དྲིན་ཅན་ཡིན། །
ཕ་མ་ཡིན། །
བྲོ་གཞས།
བྲོ་གཞས་དང་པོ་བསམ་ཡས་བཞེངས་པའི་སྐབས་སུ་བྱུང་། （ གཞས་མཁན་གྱིས། ）
བསམ་ཡས་ཀྱི་ས་རྡོ་དེ། ག་དུས་བསགས་པ་རས།
བྱི་བའི་ལོ་ལ་བསགས་པ་ཡོད།
བསམ་ཡས་ཀྱི་རྩིག་རྨང་དེ། ག་དུས་བཏིང་བ་རས།
གླིང་གི་ལོ་དེར་རྩིག་རྨང་དྲུས།
བསམ་ཡས་ཀྱི་རྩིག་པ་དེ། ག་དུས་བརྩིགས་པ་རས།
སྟག་གི་ལོ་ལ་རྩིག་པ་བརྒྱབ། །
བསམ་ཡས་ཀྱི་གྲོང་སྐུས་དེ། ག་དུས་བཙུགས་པ་རས་
ཡོས་ཀྱི་ལོ་ལ་གྲོང་སྐས་བཙུགས།
བསམ་ཡས་ཀྱི་འོང་བསྐོར་དེ། ག་དུས་བཏང་བ་རས།
འབྲུག་གི་ལོ་ལ་བཏང་བ་རེད།
118



བསམ་ཡས་ཀྱི་རྒྱ་ཕིབས་དེ། ག་དུས་བསྐྲུན་པ་རས།
སྦྲུལ་གྱི་ལོ་ལ་རྒྱ་ཕིབས་བསྐྲུན།
བསམ་ཡས་ཀྱི་བདེ་ཡངས་དེ། ག་དུས་བཟོས་པ་རས།
རྟ་ཡི་ལོ་ལ་བདེ་ཡངས་བཟོས་པ་རེད།
བསམ་ཡས་ཀྱི་རྒྱལ་སྒོ་དེ། ག་དུས་བཟོས་པ་རས།
ལུག་གི་ལོ་ལ་རྒྱལ་སྒོ་བཟོས།
དུམ་བུ་རེ་རེ་ཚར་རྗེས་གུས་འདུད་ཞུ་དགོས། སྤྲེལ་ལོ་ནས་རྟེན་འབྲེལ་ཞུ་བའི་དུས་སླེབས།
ས་ཆགས། རྡོ་ཆགས། ཟུར་བཞེངས། བཀྲིས་མཆོད་པ་ཕུལ།
བྲོ་གཞས་དེ་ལ་གདངས་མི་འདྲ་བ་གཉིས་ཡོད། གཏོང་སྲོལ་གཅིག་ནི་གནམ་བྲོ་ཡིན་ལ་དེ་ནི་རྡོ་ལོ་
བྲང་ཁུལ་དུ་ཡིན་པ་དང་། གཅིག་ཤོས་ནི་ས་བྲོ་སྟེ་དེ་ནི་ཧ་ལོ་སྒང་དུ་གཏོང་སྲོལ་བྱུང༌། ད་ལྟའི་དེ་ནི་ས་བྲོ་
ཡིན་ནོ། །
མཛའ་གླུ།
ཁྱེད་རང་མེ་ཏོག་ཀུ་མུད། །ང་རང་བཅོ་ལྔའི་ཟླ་བ། །
ཀུ་མུད་ཞལ་ཁ་ཕྱེ་ན། །དགུང་སྔོན་དབྱིངས་ལ་བསྡད་ཆོག །
དབྱར་ཟླ་ལྔ་པ་ཤར་སོང་། །ཁུ་བྱུག་མོན་ནས་ཕེབས་བྱུང་། །
ས་གཞི་པད་མའི་ན་ཁ། །སྨུག་མདོག་གཡུ་ལ་འགྱུར་སོང་། །
ཧ་ཅང་སྨིན་པའི་འབྲས་བུ། །ཁ་མཚར་གཞན་ལས་ལྷག་པ། །
འདབ་བརྒྱད་པད་མའི་སྟེང་གི །གཡུ་སྦྲང་སེམས་པ་ཤོར་སོང་། །
119



དགའ་ལྡན་ཤར་རྩེ་བྱང་རྩེ། །མཁར་རྔ་གཡས་བརྡུངས་གཡོན་བརྡུངས། །
གྲྭ་ཚང་འདྲ་འདྲ་ཡིན་ན། །གསེར་གྱི་མཁར་རྔ་རྡུངས་ཤོག །
དགའ་ལྡན་དབང་པོའི་རི་ལ། །དབྱར་རྩྭ་མེད་པའི་དགུན་རྩྭ། །
ང་དང་བྱམས་པའི་དབར་ལ། །ལུས་འདྲེས་མེད་པའི་མི་ཁ། །
ལྕམ་དང་གདུང་མ་གཤིབ་གཤིབ། །ང་གཉིས་གཤིབ་རྒྱུ་བྱུང་ན། །
ཉ་མོ་ཆུ་དང་མ་བྲེལ། །དབུ་མནའ་བཞེས་རོགས་གནང་དང་། །
དགའ་ས་དེ་ནས་ཡོང་བས། །སྐྱིད་ས་དེ་རུ་སླེབས་བྱུང་། །
ཞབས་རྐང་གཡས་པའི་ཞབས་བྲོ། །མ་ནོར་མཁས་པར་བརྒྱབ་ཆོག །
ཉི་མ་ཤར་བའི་དང་པོ། བྲག་སྟོད་ཡ་ལ་ཤར་སོང་། །
ང་ནི་བྲག་སྟོད་ཡ་གིའི། །རྒོད་པོ་ཡིན་ན་བསམས་བྱུང་། །
ཤིང་དེ་ཤིང་བཟོ་ཡག་པ། །རྒྱུ་ཕྲུག་གླིང་གི་ཤིང་རེད། །
ང་ནི་རྒྱ་ཕྲུག་གླིང་གི །བྱིའུ་ཆུང་ཡིན་ན་བསམས་བྱུང་། །
འཕྱོངས་རྒྱས་འཕྱོངས་རྒྱུས་མ་གསུངས། །ཟླ་བ་སྒྲོལ་མ་དྲན་བྱུང་། །
འཕྱོངས་རྒྱས་ཟླ་བ་སྒྲོལ་མའི། །སྤྱན་གྱི་གཟིགས་ཕྱོགས་དྲན་བྱུང་། །
ཁུ་བྱུག་མོན་ལ་ཕེབས་སོང་། །ཉི་མ་དྲོ་རུ་ཕྱིན་སོང་། །
སྙིང་གྲོགས་བྱམས་པ་དྲན་བྱུང་། །ལུས་སེམས་དགའ་བདེར་སྐྱེལ་ཡོད། །
[20



ཕྱག་ཤན་ཕྱག་ཡུ་དཀར་པོ། །ཕྱག་དང་ཕྱག་འཕྲོ་ལུས་སོང་། །
ཐུགས་སེམས་གངས་རི་དཀར་པོར། །སྙིང་གཏམ་ཤོད་འཕྲོ་ལུས་སོང་། །
བྱམས་པ་སང་ཞོགས་འགྲོ་ཁར། །དོ་དགོང་སྙིང་གཏམ་མ་གསུངས། །
བྱམས་པའི་དབུ་སྔས་འོག་ལ། །མིག་ཆུས་གཡས་བསྐོར་རྒྱག་གིས། །
ཆུང་ཆུང་ཆུང་ནས་གཤིབ་པའི། །ཆུང་འདྲིས་སྒོག་པ་དཀར་པོ། །
ཕ་མས་སྒོག་ལྤགས་བཤུས་ནའི། །ང་གཉིས་བྲལ་ཤེས་མི་འདུག །
ང་ལ་རྟ་ཞིག་དགོས་ཡོད། །བློ་ལྡན་ཟག་པོ་དགོས་ཡོད། །
སེམས་པ་གང་འགྲོའི་ས་ལ། །ལུས་པོ་སྐྱེལ་མཁན་དགོས་ཡོད། །
ཚིགས་ཁེབས་ཚིགས་ཀྱི་རྒྱན་ཆ། །སྒྲོག་གདུབ་ལག་པའི་རྒྱུན་ཆ། །
སྣམ་བུ་དཀར་འཇམ་སྤུ་ཕྲུག །ལུས་པོ་གྲུ་བཞིའི་རྒྱན་ཆ། །
དཀར་འཇམ་སྤུ་ཕྲུག་འཐག་པར། །རྒྱུ་ཡག་སྤུན་ཡག་དགོས་ཀྱིས། །
ཉེ་པོ་རྒྱུན་རིང་བྱེད་པར། །ཕར་ཡག་ཚུར་ཡག་དགོས་ཀྱིས། །
ཕ་རྒྱུད་ཙན་དན་སྡོང་པོ། །མ་རྒྱུད་ལྷ་ཤིང་ཤུག་པ། །
སྤུན་མཆེད་ལོ་གསུམ་ཁམ་སྡོང་། །ང་དང་སྲན་མའི་མེ་ཏོག །
ཏིང་དེ་རྒྱུ་ཏིང་བོད་ཏིང་། །མཆོད་གཤོམས་པད་མ་ར་གཱ །
དེ་ལ་ཡོན་ཆབ་ཞུས་ཀྱང་། །བཀའ་བཀྱོན་གནང་མཁན་མི་འདུག །
121



སྤ་མ་བ་ལུའི་སྟེང་གི །བྱིའུ་ཆུང་སྐལ་བཟང་སྒྲོལ་མ། །
ཐུགས་སེམས་སྐྱོ་བ་མ་གནང་། །བ་ལུའི་ཞལ་ཁ་ཕྱེ་ཡོད། །
མེ་ཏོག་ལོ་མ་སྐམ་ཡང་། །རྩ་བ་སྐམ་གྱི་མ་རེད། །
ཕྱམས་པ་ཕན་ཚུན་བྲལ་ཡང་། །བརྩེ་སེམས་བྲལ་གྱི་མ་རེད། །
ཁྱེད་རང་ལ་མོའི་ཕར་རྒྱབ། །ང་རང་ལ་མོའི་ཚུར་རྒྱབ། །
བལྟ་རེས་མཐོང་རེས་མེད་ཀྱང་། །སེམས་པའི་ཡིག་ཆུང་བསྐུར་ཤོག །
བུ་མོ་ཡིད་འཕྲོག་ལྷ་མོ། །ཐུགས་སེམས་སྐྱོ་བ་མ་གནང་། །
བུ་ཆུང་ནོར་བཟང་ཆོས་རྒྱལ། །མཇལ་བའི་དུས་ཤིག་ཤར་ཡོང་། །
ཁམ་སྡོང་བྲག་ལ་བཏབ་ཡོད། །བྲག་ཆུ་ཕྲེད་ལ་བཏང་ཡོད། །
ཁམ་བུ་གང་བྱུང་ས་ནས། །བཏོགས་སུ་ཆོག་གི་མ་རེད། །
བསམ་ཡས་ལྷ་ཆུ་དཀར་པོ། །དད་པ་ཅན་གྱི་ལྷ་ཁང་། །
ཨོ་ལོས་གཙང་སྟོད་གཞུང་ནས། ཡབ་ཡུམ་བཞག་ནས་ཡོང་ཡོད། །
སྤང་སྟོད་རྩྭ་ཁ་ཡག་པ། །གཡག་ཁུ་གནས་བཟོད་བདེ་བ། །
དེ་འདྲའི་སྤང་གཤོངས་ལྡེབས་སུ། །ཉིན་གཅིག་སྡོད་རྒྱུ་བྱུང་ན། །
ཁྱེད་ཀྱིས་ང་ལ་གཟིགས་དང་། །ང་ཡིས་ཁྱེད་ལ་བལྟས་ཆོག །
སེམས་དང་སེམས་པ་མཐུན་ན། །ཚེ་གང་བྲལ་ཐབས་མི་འདུག །
122



ཁྱེད་ཀྱིས་ང་ལ་གནང་བའི། །ཚིགས་ཁེབས་པད་མ་ར་གཱ །
མི་ཚོགས་མང་པོའི་དཀྱིལ་དུ། །སྤྲད་ཡིན་གསུངས་པ་མ་གནང་། །
གསེར་གྱི་ཁབ་ཤུབས་ནང་དུ། །དངུལ་གྱི་ཁབ་གཅིག་བླུགས་ཡོད། །
ལས་འཕྲོ་ཡོད་སར་མ་གཏོགས། །ཁ་གཅོད་འབྱེད་ས་མ་རེད། །
བདག་གི་བློ་ལ་ཡོད་ན། །རིམ་གྱིས་ཞལ་རས་མཇལ་ཆོག །
དཀའ་བ་སྤྱད་ནས་མ་ཡོང་། །བསམ་པས་འཁྱེར་ནས་སླེབས་ཡོང་། །
བུ་ཆུང་ཐུགས་བསམ་བཞེས་དང་། །བདག་ལ་སྤྱན་ཞིག་གཟིགས་དང་། །
གཟིགས་པའི་སྤྱན་གྱི་མཆི་ཞག །ལས་འཕྲོ་མིན་ན་གང་ཡིན། །
དཀར་ཤོག་གཙང་མའི་སྟེང་ལ། །ནག་ཆུང་ཚོན་གྱི་རི་མོ། །
རི་མོར་གོ་བ་བཞེས་ནས། །གསུང་ལན་ཡོད་པ་གནང་དང་། །
བརྩེ་དུངས་མཚོན་པའི་གླུ་དེ། །ལ་མོའི་རྩེ་ནས་བླངས་ཡོད། །
ང་གཉིས་ལས་འཕྲོ་ཡོད་ན། །ལ་མོའི་དཀྱིལ་དུ་མཇལ་ཡོང་། །
ལྕང་ར་ནགས་ཚལ་སྟུག་པོ། །འཇོལ་མོའི་གསུང་སྐད་སྙན་པ། །
དེ་འདྲའི་ལྕང་མའི་དབུས་སུ། །དགོང་གཅིག་སྡོད་རྒྱུ་བྱུང་ན། །
ལས་འཕྲོས་མེ་ཏོག་བཏབ་པས། །མེ་ཏོག་ཞལ་ཁ་ཕྱེ་སོང་། །
ནམ་ཟླ་མ་ཡལ་བར་དུ། །ཞལ་ཁ་ཕྱེ་རུ་འཇུག་རོགས། །
123



འདི་ནས་རྒྱ་གར་བར་དུ། །གསེར་གྱི་མདའ་ཞིག་བརྒྱབ་པས། །
བྱམས་པ་ལས་འཕྲོ་ཅན་གྱི། །སྐུ་པང་ནང་དུ་ཟག་སོང་། །
སྒོ་དང་ཐེམ་པ་འགྲིག་ན། །ཨ་ཤིང་མ་འགྲིག་གང་ཡོང་། །
ང་དང་བྱམས་པ་འགྲིག་ན། །ཁོ་ཚོ་མི་འགྲིག་གང་ཡོང་། །
མགོ་ལ་སྐྱེས་པའི་སྐྲ་ལོ། །རིང་སོང་ཐུང་སོང་མ་གསུངས། །
ལས་ལ་བསྐོས་པའི་བྱམས་པ། །ཡག་འདུག་སྡུག་སོང་མ་གསུངས། །
བརྩེ་བའི་ཆུང་འདྲིས་བཞག་ནས། །ཕ་མའི་སྐུ་དྲུང་བཅར་ཡོད། །
ལ་མོའི་རྒྱབ་ཀྱི་ཆུང་འདྲིས། །སྤྱན་གྱི་མདུན་སར་དྲན་བྱུང་། །
ཆུང་འདྲིས་བྱམས་པའི་སྐད་ཆས། །སྙིང་ལ་རི་མོ་བྲིས་བྱུང་། །
ད་ལྟ་སྒྲིག་པའི་ཆུང་འདྲིས། །གནས་གཏན་ཡོང་བ་ཞུས་ཆོག །
ཕ་མའི་བཀའ་བཞིན་བསྒྲུབས་ཡོད། །བརྩེ་བའི་བསོད་ནམས་ཕུན་ཚོགས། །
ད་ལྟ་འདི་རུ་སྡོད་དུས། །བྱམས་པའི་རྨི་ལམ་མ་བྱུང༌། །
བྱམས་པ་དྲན་པའི་དུས་ལ། །བྱམས་པའི་འདྲ་པར་བལྟས་ཡོད། །
བྱམས་པའི་སྙིང་གཏམ་དྲན་སྐབས། །དཀར་པོའི་ཡིག་ཆུང་ཡོད་དོ། །
ནག་ཆུང་ཡི་གེ་ཤེས་པའི། །བདག་གི་ཆུང་འདྲིས་བྱམས་པ། །
ནག་ཆུང་ཡི་གེའི་ནང་དུ། །སྙིང་གཏམ་ཚིག་གསུམ་གསུངས་བཞག །
124



ཆུང་འདྲིས་བྱམས་པའི་སྙིང་གཏམ། །ཤར་ཕྱོགས་ཉི་མ་འདྲ་བྱུང་། །
ཤར་ནས་ཉི་མ་ཤར་དུས། །བྱམས་པའི་སྙིང་གཏམ་དྲན་བྱུང་། །
རྒྱ་གར་བལ་ཡུལ་བར་ལ། །འབྲས་ཀྱི་སོན་རྩ་བཙུགས་ཡོད། །
འབྲས་བུ་མ་སྨིན་བར་ལ། །སྔོ་ཆུ་བརྒྱབ་ནས་བཞག་ཡོད། །
འཇམ་པོའི་ལུ་གུ་བལ་ལ། །བརྡལ་འཕྲོ་འཐེན་འཕྲོ་ལུས་བཞག །
ང་དང་འོད་གསལ་སྒྲོལ་མའི། །སྙིང་གཏམ་ཤོད་འཕྲོ་ལུས་སོང་། །
ཟང་ཟིང་ལྕང་མའི་ཐོག་ལ། །སྐྱིད་པོའི་གཉིད་ཅིག་ཉལ་བས། །
བརྩེ་དུངས་ཅན་གྱི་བྱམས་པ། །རྨི་ལམ་ནང་དུ་མཇལ་བྱུང་། །
དཀའ་བའི་ལས་ལ་བལྟས་ན། །རི་ཁྲོད་འགྲིམས་ན་བསམས་བྱུང་། །
ཆུང་འདྲིས་བྱམས་པར་བལྟས་ན། །འཇིག་རྟེན་བྱ་བར་བརྩོན་དགོས། །
ལྷམ་ཡུ་རྙིང་པ་ཡིན་ཡང༌། །རྟོག་པ་ཡོད་པས་ཆོག་གོ །
ཆུང་འདྲིས་མཚར་པོ་མེད་ཀྱང་། །བརྩེ་དུ་ངས་ཡོད་པས་ཆོག་གོ །
བྱམས་པས་ལྕང་མའི་གསེབ་ནས། །གསང་བརྡ་གཏོང་བ་མ་གནང་། །
པ་ཕས་སུ་རེད་གསུང་གིས། །ལོ་མའི་སྒྲ་རེད་ཞུས་ཡོད། །
ཆུ་ཟོམ་རྒྱབ་ལ་འཁྱེར་ནས། །ཆུ་ཞིག་ལེན་པར་ཡོང་ཡོད། །
དེ་ལ་བྱིན་རླབས་མེད་ཀྱང་། །དྲི་ངན་བཙོག་ཆུ་འདྲེས་མེད། །
125



བྱིན་རླབས་མེད་ཀྱང་དྲག་ཀ །རྒྱུགས་ཡུན་རིང་ན་འགྲིག་ཀ །
ཞག་གསུམ་ཧར་སྒྲ་ལིང་ལིང་། །སྐམ་ཐག་ཆོད་ན་འགྲིག་ཀ །
ཆུ་དེ་གཙང་པོའི་ཆུ་རེད། །ཆད་པའི་ཉེན་ཁ་མེད་དོ། །
ཆུ་མོ་ཕྱིན་པའི་རྗེས་ལ། །གྲམ་པ་ལུས་དོགས་མེད་དོ། །
ཆུ་མགོ་གངས་རིའི་རྩེ་རེད། །ཆུ་མཇུག་རྒྱ་མཚོའི་མཐའ་རེད། །
ཆུ་མོ་ཁ་གསལ་གཏིང་གསལ། །མིག་ཚད་ལོན་པ་ཡོད་དོ། །
ཆུ་མོ་ཆུ་རིས་ཤིག་ཤིག །ཉ་མོ་དཔུང་གདང་ཤིག་ཤིག །
ཆུ་དང་ཉ་མོའི་བར་ལ། །ལས་དང་རྒྱུ་འབྲས་ཡོད་འདྲ། །
ཚིགས་ཁེབས་མདའ་གཅིག་ནང་ལ། །མཛུབ་གཉིས་ཐར་ས་མ་རེད། །
གསར་པ་བློ་ལ་ཡོད་ན། །རྙིང་པས་འགྲོ་སྟངས་བྱས་ཆོག །
ཁྱེད་རས་ལ་མོའི་རྒྱབ་ཏུ། །རྩྭ་ངན་མ་འདྲེས་གནང་དང་། །
ང་ནི་ལ་མོའི་ཚུར་རྒྱབ། །ཆུ་ངན་མ་འདྲེས་ཞུས་ཆོག །
པང་ག་ད་ན་བྱམས་པས་བཏགས་བྱུང་། །སྒྲོག་གདན་ཟུར་པས་བརྒྱབ་བྱུང་། །
པང་གདན་གཅིག་གི་སྟེང་ན། །ཐུགས་སེམས་གཉིས་གཏོང་ཚར་སོང་། །
པང་གདན་ལྗང་ཁུ་སྔོ་ཁྲ། །ལུས་ལ་འདོགས་རྒྱུ་མ་བྱུང་། །
སྒྲོག་གདན་ཁམ་བུའི་མེ་ཏོག །མི་ཁ་ང་ལ་ཟུག་བྱུང་། །
126



ཤར་ཕྱོགས་རི་མགོའི་རྩེ་ནས། །སྤྲིན་པ་རྦ་ལོང་རྒྱག་གིས། །
ང་ལ་ཆུང་འདྲིས་བྱམས་པས། །ཐུགས་སེམས་གཏོང་བ་འདྲ་བྱུང་། །
དབྱར་ཁ་ཆུ་མིག་གང་ཡོད། །དགུན་དུས་བལྟས་ན་མཐོང་ཡོང་། །
བྱམས་པ་ང་གཉིས་ལས་འཕྲོ། །བལྟས་ནས་མཐོང་ས་མི་འདུག །
ལོ་ཡག་བཅོ་ལྔའི་ལོ་དེར། །སེམས་པ་ཕར་གཏོང་ཚུར་གཏོང་། །
ཉི་ཤུ་རྩ་ལྔའི་ལོ་ལ། །ཤ་ཁྲག་ལུས་པོ་འདྲེས་སོང་། །
ཆུང་ཆུང་ཆུང་ནས་གཤིབས་པའི། །ཆུང་འདྲིས་བློ་མེད་མགོ་ཟོག །
ང་ཡི་བློ་ལ་མི་འདུག །ཁྱེད་རང་ཕར་ལ་ལོག་སོང་། །
ཁྱེད་ནི་ལ་མོའི་ཕར་རྒྱབ། །ང་ནི་ལ་མོའི་ཚུར་རྒྱབ། །
ལྟ་རེས་མཐོང་རེས་མེད་ཀྱང་། །ཡིག་ཆུང་བསྐུར་རེས་ཞུས་ཆོག །
ཁྱེད་རང་རི་བོ་ཡིན་ཟེར། །མ་འགྱུར་བརྟན་དུ་བཞུགས་རོགས། །
ང་རང་རི་དྭགས་རྒྱལ་པོ། །གཡས་བསྐོར་བརྒྱབ་ནས་ལོག་ཆོག །
ཁྱེད་ཀྱིས་མ་མོ་གནང་ཞུ། །ང་རས་ལུ་གུ་ཞུས་ཆོག །
མ་མོ་གང་འགྲོའི་ས་ལ། །ལུ་གུ་ཁྲིད་རོགས་གནང་ཞུ། །
རྟ་དང་རྟ་སྒའི་བར་ལ། །འཇམ་པོའི་རྟ་གདོན་བརྒྱབ་ཡོད། ། །
མི་འགྱུར་གློ་ཐག་བསྡམས་ཡོད། །འགྱུར་ན་ཚེ་སྔོན་ལས་རེད། །
127



རྒོད་དཀར་ལ་མོའི་རྩེ་ནས། །རྟ་ཕོས་ཕྱི་བལྟས་སློག་བྱུང་། །
རྟ་ཕོར་ཐུགས་ཁག་མི་འདུག །ཆག་གི་བཞེས་འཕྲོས་ལུས་སོང་། །
རྟ་ལ་བཞོན་སྙིང་འདོད་འདུག །གསེར་ཁྲབ་གཡོགས་སྙིང་འདོད་འདུག །
རྩྭ་ཁ་བཟང་ས་ཞིག་ལ། །རྟ་ཕོ་གློད་སྙིང་འདོད་འདུག །
རྟ་ཕོ་བཀྲ་ཤིས་གྲོ་དཀར། །མི་ཕོ་སྐྲ་ཡག་སོ་ཡག །
བཀྲ་ཤིས་གྲོ་དཀར་མཐོང་དུས། །སྐུ་ཡག་སོ་ཡག་དྲན་བྱུང་། །
རྟ་ཕོ་རྟ་ར་གང་ལ། །རྟ་གཡོག་ང་རང་གཅིག་པུ། །
བྱམས་སྐྱོང་གནང་མཁན་བྱུང་ན། །རྟ་གཡོག་ང་རས་ཞུས་ཆོག །
རྟ་ཕོ་བཅོ་ལྔའི་དཀྱིལ་ལ། །ང་འགྲོ་ང་ཤོར་གསུངས་བྱུང་། །
བློ་ཐག་བཅད་ནས་འགྲོ་མཁན། །ང་དང་བསམ་གྲུབ་ཟག་པ། །
སྐྲ་ལོ་རིང་མིན་ཐུང་མིན། །ཁྲ་ཆུང་མིག་ལ་གཟན་པ། །
བྱམས་པ་ཡིན་ཙམ་མིན་ཙམ། །ཕ་མའི་ཐུགས་ལ་གཟན་པ། །
བྱ་རོག་ནམ་མཁའི་མཐོངས་ནས། །སྟོང་སྟོང་བྱ་སྐད་མ་རྒྱག །
ང་ཡི་ཆུང་འདྲིས་བྱམས་པ། །ཉི་ཤུ་རྩ་ལྔའི་སྐག་རེད། །
དགའ་པོ་ཉེ་པོ་ཟེར་བ། །ཉེ་ལ་ཐག་ཆོད་བྱས་ཡོད། །
སྐུ་ལུས་པུས་མོ་ཡན་ཆོད། །འདྲེས་འདྲེས་གཏན་ནས་མ་བྱུང༌། །
128



ཆུང་འདྲིས་གསར་པའི་སྙིང་གཏམ། །སྙིང་གཏམ་ཟམ་མེ་ཟེམ་མེ། །
ཆུ་དང་ཆར་པ་མེད་པར། །ང་གཉིས་ཟིལ་པས་སྦངས་སོང་། །
ཕུ་ཡི་བྱ་རྒྱལ་རྒོད་པོ། །མདའ་ཡི་རི་རྒྱལ་ལྷུན་པོ། །
ཁོ་གཉིས་གཉིས་ཀྱི་བར་ལ། །ལོ་ཡི་རྩ་བ་ཚུགས་སོང་། །
དམག་མི་དམག་ལ་འགྲོ་རྒྱུ། །རྒྱ་ནག་གོང་མའི་བཀའ་རེད། །
བུ་མོ་སེམས་སྡུག་མ་གནང་། །རྒྱ་ནག་ནེ་ཙོ་ཁྱེར་ཡོང་། །
བྱུ་རུ་བཤགས་ན་མ་གཏོགས། །སྟོང་སྐུད་ཐར་ས་མི་འདུག །
བློ་ཐག་བཅད་ན་མ་གཏོགས། །ལྟ་བ་འཁྱེར་ས་མི་འདུག །
ཆུང་འདྲིས་རི་ལ་ཡོད་བསམས། །རི་ལ་མིག་ཅིག་བལྟས་པས། །
དེ་འདྲའི་བྱམས་པའི་ཡ་མཚན། །གྲོང་གི་ཟུར་ནས་དོན་བྱུང་། །
སེམས་ལ་སེམས་ཀྱི་སྡུག་བསྔལ། །འདུག་ན་འདུག་ཟེ་གསུང་དང་། །
བུ་མོར་སྙུང་གཞི་གོད་ཆགས། །མི་འདུག་གསུང་རོགས་གནང་དང་། །
དབྱར་ཟླ་བརྒྱད་པ་ཤར་སོང་། སྤང་ལ་སྤང་རྒྱན་ཤར་སོང་།
སྤང་རྒྱན་བཞད་ཁ་ཕྱེ་དུས། བརྩེ་བའི་ཆུང་འདྲིས་དྲན་བྱུང་།
ལྕང་མ་མགོ་གྲ་སྙོམས་པ། སྦྲ་ཆེན་གཞུང་གི་ལྕང་མ།
ང་ནི་སྦྲ་ཆེན་གཞུང་གི བྱིའུ་ཆུང་ཡིན་ན་བསམ་བྱུང་།
129



ཤུ་བ་ལ་མོ་མ་རྒྱུག སྤང་སྟོད་སྟེང་ལ་སྡོད་དང་།
སྤང་ལ་རྭ་ཅོ་བཙུགས་ནས། སྙིང་གཏམ་ཡོད་ན་ཤོད་དང༌།
བུ་ཆུང་ང་ལས་སྐྱོ་བ། ས་ཕྱོགས་གཞན་ན་ཨེ་ཡོད།
བློ་ལ་ཡོད་པའི་བྱམས་པ། ཕ་མའི་ཐུགས་ལ་མི་འདུག
བྱ་ཕོ་གང་ཕེབས་ས་ལ། བྱ་མོ་འཁྲིད་རོགས་གནང་དང་།
བྱ་ཕོས་ཀོ་ཀོ་ཟེར་དུས། བྱ་མོས་རམ་སྐྱོར་ཞུས་ཆོག
ཆུ་མོ་ཉ་ལ་བྱམས་པ། ཉ་མོ་ཆུ་ལ་བརྩེ་བ། །
དེ་འདྲའི་ཉ་ཆུའི་བརྩེ་དུང་། ང་དང་བྱམས་པ་འདྲ་ལ།
སེམས་པ་བཏང་ནི་ཚར་སོང་། ལུས་པོ་སྤྲད་རོགས་གནང་དང་།
ལུས་པོ་སྤྲད་པའི་རྗེས་ལ། བྱམས་སྐྱོང་གནང་རོགས་གནང་དང༌།
ཨ་བ་བྱམས་པས་གནང་བའི། སེམས་རྟེན་གཡུ་ཡི་ཚིགས་ཁེབས།
དགོང་མོ་སེམས་པའི་སྐྱོ་རོགས། ཉིན་མོ་ལས་ཀའི་ལས་རོགས།
ར་སྨད་གསེར་ཁྲབ་ཅན་པ། ཁྱེད་ལ་མངོན་ཤེས་ཡོད་ན།
ཨོ་ལོའི་སེམས་ཟིན་ཚར་ནས། ཡེ་ཤེས་སྤྱན་གྱིས་གཟིགས་རོགས།
ཁུ་བྱུག་མོན་ནས་སླེབས་སོང་། འབྱུང་བ་དྲོ་རུ་ཕྱིན་སོང་།
ཆུང་འདྲིས་བྱམས་པ་ཕེབས་བྱུང་། འབྱུང་བ་དྲོ་རུ་ཕྱིན་སོང་།
130



འགྲོ་དགོས་འགྲོ་དགོས་བསམ་བྱུང་། རྟ་ལ་རྟ་སྒ་བརྒྱབ་ཡོད།
དགའ་བའི་མི་གཅིག་འཛོམས་ནས། ཞག་གཅིག་ཞག་གཉིས་ལུས་སོང་།
རྩ་བ་བྱུ་རུའི་སྡོང་པོ། རྩེ་མོ་གཡུ་ཡི་ལོ་མ།
འབྲས་བུ་མུ་ཏིག་ཆགས་པ། ནམ་འཇུག་འཁྱོལ་བ་གནང་རོགས།
གསེར་གྱི་སླ་ངའི་ནང་ལ། འབྲས་ཡོས་བརྔོ་རྒྱུ་བྱུང་ན།
མེ་ཤིང་མང་པོ་མི་དགོས། བསམ་ཡས་ཤུག་པས་འགྲིག་པ།
ལུག་གུའི་བལ་ལས་འཇམ་པའི། འུར་རྡོ་ཆུ་མིག་དགུ་སྒྲིལ།
བདག་གིས་རྡོ་གཅིག་རྒྱབ་པས། ཆུང་འདྲིས་ཕྱོགས་ལ་ཕོག་སོང་།
ཆུང་འདྲིས་ང་གཉིས་ལས་དེ། བྲག་གཡང་མཐོ་པོའི་མེ་ཏོག
སྙོབས་ཀྱང་ལག་པར་མ་ཐོབ། བཞག་ན་སེམས་པས་མ་བཟོད།
སྟོབས་ལྡན་ཧ་ལོའི་མེ་ཏོག ཆོས་རྭ་འགྲིམས་པར་ཕེབས་ན།།
གཡུ་སྦྲང་གཞོན་ནུ་ང་ཡང་། ཆོས་ཁང་ནང་ལ་འཁྲིད་དང་།
ཆུང་འདྲིས་ལྷ་ལས་མཛེས་པ། གཤིས་ཀ་བལ་ལས་འཇམ་པ།
བདག་གི་ཆུང་འདྲིས་བྱམས་པ། ལྷ་ཡག་བལ་འཇམ་ཞུས་ཡོད།
འབྲས་བུའི་ཐུགས་ལ་ཡོད་ན། སྐུ་པང་ནང་དུ་ཕེབས་ཤོག
རྟ་ལ་སྒས་རྨ་མེད་ན། རྟ་རྒྱབ་དེ་ལ་སྐྱོན་དང་།
131



བཀའ་བཀྱོན་གནང་མཁན་མེད་ན། ཀ་བཞིའི་ཕྱོགས་ལ་ཁྲིད་དང་།
བྱམས་པ་གཅིག་གི་ངོ་བྱས། བྱམས་པ་གཉིས་ཀྱི་ངོ་བྱས།
མཐའ་ལ་བུ་མོ་ང་རང་། འཆལ་མོའི་གྲས་ལ་ཚུད་སོང་།
ང་རས་མཛེས་མ་ཡིན་བསམ། དཔལ་ལྷ་གསོལ་གསོལ་གསོལ་ཡིན། །
མཛེས་མས་ང་རང་མ་བསམ། གད་སྙིགས་གཡུག་གཡུག་གཡུག་བྱུང་།
བསམ་དང་རྒྱ་ནག་བསམ་བྱུང་། རྒྱ་ནག་ལན་ཚྭ་བསམ་བྱུང་།
རྒྱུ་འབྲས་རྩིས་པའི་ལན་ཚྭ། ཚེ་སྔོན་ལས་ལ་བསྐོས་སོང་། །
སེམས་པ་ཀ་ཅི་དཀར་པོས། གུར་ཞིག་རྒྱག་དགོས་བསམ་བྱུང་།
གུར་དེ་ད་ཀར་པོས་མ་བསླུས། གུར་ཐག་ཁྲ་ཁྲས་བསླུས་སོང་།
ཁམས་སྡོང་སྐྱེ་སྟངས་ཡག་པ། བྲག་གི་སྟེང་དུ་སྐྱེས་སོ།
ཁམ་བུ་ཡག་རིགས་ཡགི་ཚད། རྫོབ་དོང་ནང་ལ་ཟག་སོང་
ལ་མོའི་རྒྱབ་ཀྱི་ཆུ་མིག དུག་ཆུ་ཡིན་པ་མ་ཤེས། །
རི་དྭགས་སྣང་བ་འཁྲུལ་ནས། ཧུབ་ཙམ་བྱེད་པར་ཐལ་སོང་།
རྟ་གསར་ཟག་པའི་འགྲོས་བྱས། སིང་སིང་ཨེར་ཁའི་སྐད་བྱས།
རྟ་གསར་ལ་མོ་རྒྱག་ཀྱང་། ཨེར་སྐད་ཡིད་ལ་འཁོར་བྱུང་།
132



རྟ་གསར་ཟག་པའི་ཐུར་ཐག འཐེན་པར་དགའ་པོ་ཡོད་ན།
འབྲེང་པ་བརློན་པའི་མདུད་པ། འགྲོལ་བར་ཁག་པོ་ཡོག་རེད།
རྟ་ཡིས་ལྕང་མ་ཟ་བ། ར་ཡིས་བསླབས་པ་ཡིན་འགྲོ། །
བྱམས་པས་ཕྱིར་འཐེན་རྒྱག་པ། མི་ངན་གཞན་གྱིས་བསླུས་འདྲ།
ཤིང་དེ་སྦྱར་པ་མཉམ་དུ། དུས་ཡུན་ལོ་གསུམ་གཤིབ་ཀྱང་།
སྦྱར་པ་ཁོག་སྟོང་ཡིན་པ། ད་ལོ་མ་གཏོགས་མ་ཤེས།
དཀའ་བའི་ལས་ལ་བལྟས་ན། རི་ཁྲོད་འགྲིམས་དགོས་བསམ་བྱུང༌།
ཆུང་འདྲིས་བྱམས་པར་བལྟས་ན། འཇིག་རྟེན་བྱེད་དགོས་བསམ་བྱུང་།
སྐལ་བཟང་ཡུར་བུའི་ཁ་ལ། དྭངས་འདོད་འཁྲུས་ཤིག་བརྒྱབ་པས།
སྙིང་དང་འདྲ་བའི་ཚིགས་ཁེབས། ཡུར་བུའི་ཁ་ལ་ལུས་སོང་།
དཀར་ཡོལ་དཀར་པོའི་ནང་ལ། འོ་མ་དཀར་པོ་བླུགས་ཡོད།
དཀར་ཡོལ་ཆག་ཀྱང་དཀར་པོ། འོ་མ་བོ་ཡང་དཀར་པོ།
དཀར་ཡོལ་འབྲུག་རིས་ནང་ལ། སེང་གེའི་འོ་མ་བླུགས་ཡོད།
དང་པོ་བྱམས་པས་མཆོད་དང་། གཉིས་པ་བུ་མོས་བཏུང་ཆོག་
སྐལ་བཟང་དབང་པོའི་རི་ལ། འཇམ་དབྱངས་སེར་པོའི་མེ་ཏོག
སད་དང་སེར་བ་མ་གཏོང་། དབྱར་མཇལ་དགུན་མཇལ་ཞུས་ཆོག
133



ཁམ་བུ་ཁ་ལ་ཞིམ་པ། མེ་ཏོག་མིག་ལ་མཛེས་པ།
དོ་དགོང་ཁམ་སྡོང་འོག་ལ། བཞུགས་ཤག་གནང་རོགས་གནང་དང་།
ཁྱེད་ཀྱིས་རི་བོ་གནང་དང་། ང་ཡིས་རི་དྭགས་ཞུས་ཆོག
རི་བོ་མ་འགྱུར་བར་ལ། རི་དྭགས་ལས་ཀྱིས་འཁོར་ཡོང་།
དཀར་ཡོལ་དཀར་བཟང་ཞིག་ལ། རི་མོ་བཀྲིས་རྟགས་བརྒྱད།
དེ་འདྲའི་དཀར་ཡོལ་གྲུབ་ཀྱང་། རི་མོ་འགྲུབ་ས་མ་རེད།
ཆུ་མིག་གསེར་གྱི་ཆུ་རེད། བན་བཀྱག་གཡུ་ཡི་བན་བཀྱག
ཚུ་ཞིག་ལེན་དགོས་མེད་ཀྱང་། ལེན་སྙིང་ཅི་ལས་འདོད་པ།
སྣམ་བུ་འདོམ་པ་གང་ལ། རྒྱུ་ཐིག་སུམ་སྟོང་བརྒྱད་བརྒྱ།
དེ་འདྲའི་སྣམ་བུ་གྲུབ་ཀྱང་། རྒྱ་ཐིག་གྲུབ་ས་མ་རེད།
གསེར་གྱི་སླ་ངའི་ནང་ལ། འབྲས་ཀྱི་ཡོས་གཅིག་བཟོས་ཡོད། །
ཤུག་ཤིང་གཤག་པ་མི་དགོས། དགའ་ལྡན་མཁན་པས་ཆོག་ག
ཕེབས་མཁན་མདའ་མོ་ཡིན་ཟེར། མདའ་ལ་གས་ཆགས་མ་གཏོང་།
བཞུགས་མཁན་གཞུ་མོ་ཡིན་ཟེར། གཞུ་ལ་གས་ཆགས་མ་གཏོང་།
ཤར་རིའི་སྤང་གི་ལྡེབས་ལ། འཇམ་དབྱངས་གསེར་པོའི་མེ་ཏོག
བལྟས་ན་མིག་ལ་མཛེས་པ། སྣོམ་ན་དྲི་མ་ཞིམ་པ།
134



འཚོ་བའི་གཞས།
དཔྱིད་ཀྱི་ཕོ་ཉ་ཕེབས་ནས། །སྙན་པའི་སྐད་ཅིག་བརྒྱབ་སོང་། །
སྐད་སྙན་བརྒྱབ་མ་ཐག་ལ། །ཆར་པ་སིམ་སིམ་བབས་སོང་། །
རི་མགོ་སྨུག་པས་གཡོགས་སོང་། །ཁུ་བྱུག་སེམས་པ་སྐྱིད་པ། །
སྐལ་བཟང་ཁུ་བྱུག་སྔོན་མོ། །དབྱར་གྱི་དབྱར་འགོ་ཚུགས་སོང་། །
དཔྱིད་ཀའི་དུས་ཚོད་ཤར་ནས། །དཔྱིད་རྨོས་ཞིང་འདེབས་གནང་གིས། །
དེ་འདྲའི་དཔྱིད་རྨོས་གནང་མཁན། །སེམས་ཆུང་བོད་རིགས་མི་དམངས། །
བྱ་དེ་ཁུ་བྱུག་བཟང་པོ། །ཆར་འབེབས་གནང་མཁན་ཡིན་ནོ། །
ལོ་འདིར་ཆར་པ་དཀོན་པས། །ཆར་འབེབས་གནང་རོགས་གནང་དང་། །
བོད་ཀྱི་ལོ་གསར་བཏང་ནས། །དཔྱིད་ཀའི་དཔྱིད་མདངས་ཤར་སོང་། །
གྲོ་ནས་བཏབ་དགོས་བསམས་ནས། །ཆང་ལ་ཆུ་ཞིག་བརྒྱབ་ཡོད། །
ད་ལྟ་དཔྱིད་འདེབས་བཏབ་པར། །ལས་སུ་སླ་པོ་ཡོད་དོ། །
ཟས་སྣ་ཕུན་སུམ་ཚོགས་པོ། །འགན་གཙང་སྤུད་པའི་འབྲས་བུ། །
བྱ་དེ་ཁུ་བྱུག་གཤོག་རྩལ། །ང་ལ་ཡོད་ན་བསམས་བྱུང་། །
སེར་སྐྱ་མང་ཚོགས་དོན་དུ། །ལི་ཐང་བསྐོར་དགོས་བསམས་བྱུང་། །
135



དཔྱིད་ཀྱི་རྣམ་པར་གཟིགས་དང་། །ཡིད་འོང་གི་ལིང་ལྗང་པ། །
དེ་འདྲའི་ཡིད་འོང་ལྗང་པས། །ཡིད་ལ་སྤྲོ་སྣང་འཕེལ་བྱུང་། །
གཡང་དཀར་ལུ་གུར་གཟིགས་དང་། །ཆར་ཆུ་བཟང་བའི་རྟགས་རེད། །
རྩྭ་ཆུ་ཕུན་སུམ་ཚོགས་པོ། །ལུ་གུ་རྒྱུ་སྐར་འདྲ་བྱུང་། ། །
ཨ་མས་གསེར་ཆུང་གཞུང་ནས། །ལོག་ཤོག་ཡིག་ཆུང་བསྐུར་བྱུང་། །
ལོག་ཤོག་ཡིག་ཆུང་མ་རེད། །སྡོད་ཤོག་རྩམ་པ་བསྐུར་བཞག །
བསམ་ཡས་བསམས་ནས་མ་ཡོང་། །ཆོས་སྐྱོང་བསམས་ནས་ཡོང་ཡོད། །
ང་ལ་ཆོས་སྐྱོང་སྲུང་མས། །ལུང་བསྟན་གནང་རོགས་གནང་དང་། །
ཨ་ཆུ་འཁྱགས་ཀྱིས་བྱས་ཙང་། །ཆུ་ཞིག་བརྒལ་ཤོག་གསུངས་བྱུང༌། །
ཨ་མ་དྲན་གྱིས་ཞུས་པས། །མི་གཡོག་རྒྱུག་ཤོག་གསུང་གིས། །
ལྕི་བ་དཀར་པོ་ཟེར་ན། །ཕ་རིའི་སྤང་ནས་སྒྲུག་ཡོད། །
ང་ལ་ཁྱི་སྐྱག་སྐམ་པོའི། །མི་ཁ་གཏོང་བ་མ་གནང་། །
སྣམ་བུ་དཀར་པོའི་ཕྱགས་དེ། །བཅག་ནས་ཡག་ཏུ་འགྲོ་གིས། །
མི་ངན་ཁྱོད་ཚོའི་གྲས་དེ། །གཤིབ་ནས་སྡུག་ཏུ་འགྲོ་གིས། །
སྤོང་དང་བ་ལུའི་གསེབ་ལ། །འུར་རྡོ་བསྐྱོན་པ་མ་གནང་། །
བྱིའུ་ཆུང་ཕ་མ་མེད་པ། །བ་ལུའི་གསེབ་ལ་ཞོགས་རོགས། །
136



རི་དེ་གཡས་རིའི་མཚམས་ལ། །གཡག་གུ་ཁྲ་ཆེན་ཁྲ་ཆུང་། །
ཁྲ་ཆེན་དང་པོར་ཟིན་ཤོག །ཁྲ་ཆུང་ལས་ཀྱིས་འཁོར་ཡོང་། །
ཆར་པ་གནམ་ནས་བབས་པར། །སྤྲིན་པས་ངོ་སོ་མ་གནང་། །
བྱམས་སྐྱོང་ཕ་མས་གནང་བས། །ཁྱེད་རའི་ངོ་སོ་མི་དགོས། །
ཆུ་དེ་ཁ་ནས་བླངས་པས། །རྙོག་མ་གཏིང་ནས་ལངས་སོང་། །
དེ་འདྲའི་ཆུ་མོའི་ཁ་གཏིང་། །ཡོད་འགྲོ་བསམ་པ་མ་བྱུང་། །
ཆུ་མོ་ཁྱེད་རང་རྒྱུས་ཡོད། །གངས་རི་ཡ་གིའི་ཆུ་རེད། །
ཉ་མོ་ཁྱོད་ཀྱང་རྒྱུས་ཡོད། །མཇུག་མ་ཐུང་བའི་རྒྱུད་རེད། །
རྒྱ་གར་ཕྱིང་ཞྭའི་འོག་ནས། །རྣམ་ཐར་གཏོང་བཟོ་དོད་པ། །
གཏོང་བཟོ་དོད་པས་གང་ཡོང༌། །དབང་པོའི་མིག་གིས་མི་མཐོང་། །
ཟར་ཕུའི་དམངས་གཞས།
བྱས་རྗེས་བགྲོད་རྗེས་མེད་པ། །ང་དང་ཁྱུང་དཀར་མཛོ་མོ། །
དཔོན་པོའི་སོན་རྩ་བཙུགས་ཀྱང་། །ནག་པོའི་རི་ལ་འདོད་བྱུང༌། །
རྒྱ་ལམ་འགྲུལ་པས་བལྟས་ན། །ཆོ་ལོ་ཉི་མས་དྲོ་བ། །
ཚོ་ལོLང་རས་བལྟས་ན། །བྲག་ལ་རླུང་བུ་སྣང་བ། །
ཚོ་ལོ། དབྱར་ཁ་རི་ལ་སྐྱེ་བའི་དབྱར་ཟས་ཤིག་
137



ཆོས་ཀྱི་དཀའ་བ་སྤྱོད་པ། །དྭགས་པོ་མངའ་རིས་གྲྭ་ཚང་། ། །
བདེ་སྐྱིད་གླིང་གི་དཔོན་པོ། །ལྟོགས་དཔོན་མིན་ན་གང་ཡིན། །
འབྲས་སྤུངས་ཚོགས་ཆེན་ཞལ་ངོ༌། །མགོ་ལ་སྟར་ཁ་མ་སྟེར། །
ལོ་གསུམ་ཆོས་རྭ་འགྲིམས་ནས། །རང་ཡུལ་ཕྱོགས་ལ་ལོག་འགྲོ། །
དབུ་ཡི་ལས་དཔོན་ལགས་ཀྱིས། །སྤྱན་ལ་མ་ཕྱིན་ཙ་ན། །
རྡོ་ཆེན་སྐེད་པ་ལྡེམ་ལྡེམ། །འཁུར་དང་མ་འཁུར་མི་འདུག །
ཆར་པ་བཏང་ནའི་ཐོངས་ཤོག །འོད་པ་ཐོན་ནའི་ཐོན་ཤོག །
ཨོ་ལོའི་ས་ཞིང་སྦྱར་གང་། །འོད་པས་འཁྱེར་དོགས་དགོས་མེད། །
ང་ཚོ་ཉམ་ཆུང་ཕྲུ་གུ། །ལས་ལ་ཧུར་བརྩོན་གྱིས་ཤོག །
ཉི་མ་སྤྲིན་པའི་འོག་ནས། །ཤར་བའི་དུས་ཤིག་ཤར་ཡོང་། །
ལས་ལ་ལས་སྟངས་མེད་པ། །ཕག་པའི་སྐྱེ་བ་ཡིན་འགྲོ། །
ཤེས་བྱ་ཡོན་ཏན་མེད་ན། །ཀླ་ཀློའི་སྐྱེ་བ་ཡིན་པ། །
ཕྱུག་པོ་བྱེད་དགོས་བསམས་ནས། །ལྷོ་ཚོང་བྱང་ལ་བསྐྱལ་ཡིན། །
བུན་ལོན་ལེན་དགོས་བྱུང་ན། །ཚོང་པ་བྱས་ནས་གང་ཡོང་། །
ཚོང་པ་མདོ་ལ་འགྲོ་མཁན། །ལོག་ཡོང་བསམ་པ་མ་གཏོགས། །
ཇག་ཆེན་རྫ་དམར་ཨ་ར། །བརྒྱབ་ཡོང་སེམས་ལ་མ་ཤར། །
138



མ་མཇལ་སྐད་གྲགས་ཆེ་བ། །ལྷོ་བྲག་སྲས་མཁར་དགུ་ཐོག །
ཨོ་ལོས་མཇལ་བར་ཕྱིན་པས། །གནས་སྒོ་གཅིག་ལས་མི་འདུག །
ས་བཅུའི་དབྱིངས་སུ་བཞུགས་པའི། །དམ་ཅན་རྡོ་རྗེ་ཆོས་སྐྱོང་། །
མཐུ་དང་སྤྲུལ་པ་ཡོད་ན། །བསྟན་པའི་དགྲ་བོ་སྒྲོལ་དང་། །
ང་ཚོ་ཉམ་ཆུང་ཕྲུ་གུ། །རྩམ་པའི་རས་ཁུག་ཆ་རེད། །
ཕྱི་སྟོང་བསློགས་ཀྱང་ཆ་རེད། །ནང་སྟོང་བསློགས་ནའི་ཆ་རེད། །
བྱ་དེ་ཁྲུང་ཁྲུང་དཀར་པོ། །གཤོག་རྩལ་ང་ལ་གཡར་དང་། །
ས་ཐག་རིང་པོར་མི་འགྲོ། །ལི་ཐང་བསྐོར་ནས་སླེབས་ཡོང་། །
ཆར་པ་བཏང་བས་ཡག་བྱུང་། །ཆར་གོས་མེད་པ་སྡུག་བྱུང་། །
ནང་གི་ཨ་མ་སྦྱིན་བདག །ཆར་གོས་སྐྱེལ་བར་ཕེབས་ཤོག །
གནམ་དང་སྤྲིན་པའི་བར་ལ། །འབྲུག་གི་སྒོ་ང་བཏང་བཞག །
རྒོད་པོ་གཤོག་རྩལ་ཡོད་ན། །སྒོ་ང་ལེན་པར་ཐད་ཅིག །
བོང་བུ་དེད་རྒྱུ་མེད་པའི། །བོང་རྒྱུག་སྐེད་པ་ལྡེམ་ལྡེམ། །
རྩམ་པ་བཟའ་རྒྱུ་མེད་པའི། །སྒེའུ་ཁུང་རྣམ་རལ་ཡོག་ཡོག །
གཙང་པ་རྡོ་རྗེ་ལགས་ཀྱིས། །གཙང་ལ་ཁྲིད་དགོས་ཟེར་གྱིས། །
ཞལ་ནས་གསུང་རྒྱུ་མ་གཏོགས། །ཁྲིད་མཁན་གཏན་ནས་མི་འདུག །
139



མི་གཡོག་མི་ཡིས་རྒྱུགས་པར། །ལས་སུ་སླ་པོ་མི་འདུག །
གཡས་ནས་མིག་ལོག་བལྟ་གིས། །གཡོན་ནས་རྒྱུག་པ་བཞུ་གིས། །
ཇ་དེ་རྒྱུ་ཇ་ཡིན་མིན། །ཁ་ལ་བཏུངས་ནས་ཤེས་ཡོང་། །
ཨ་མའི་ཨོ་ལོ་ཡིན་མིན། །རང་མགོ་བཏོན་ནས་ཤེས་ཡོང་། །
སྐྱག་པ་ཚེ་ཙམ་བཏང་བས། །ལུས་ཀྱི་ན་ཚ་དྲག་སོང་། །
ཨེམ་རྗེ་མཁས་པོ་ཡོད་ཀྱང༌། །ཞུ་བ་རྒྱག་དགོས་མི་འདུག །
བྱིས་གླུ།
དྲི་བ། དེ་རིང་ལུང་པའི་ཕུ་ལ་ཡོད།
དེ་རིང་ལུང་པའི་མདའ་རུ་ཡོད།
ལན། དེ་རིང་ལུང་པའི་ཕུ་རུ་མེད།
དེ་རིང་ལུང་པའི་མདའ་རུ་མེད།
དྲི་བ། ས་བརྩིགས་པའི་རྡོ་བརྩིགས་པའི།
སྒོ་མོའི་སྒོ་ཕྱོགས་གང་དུ་ཁ་གཏད་ཡོད།
ལན། ས་བརྩིགས་པའི་རྡོ་བརྩིགས་པའི།
སྒོ་མོའི་སྒོ་ཕྱོགས་ལྷོ་ལ་གཏད་ཡོད།
དྲི་བ། སྲས་ཕོའི་ན་བཟའ་གང་ཞིག་བཞེས།
སྲས་མོའི་ན་བཟའ་གང་ཞིག་བཞེས།
ལན། སྲས་ཕོའི་ན་བཟའ་རྒྱ་དམར་བཞེས།
སྲས་མོའི་ན་བཟའ་རྒྱུ་དམར་བཞེས།
དྲི་བ། སྲས་ཕོར་སྲས་ཕྲུག་ག་ཚོད་ཡོད།
140



སྲས་མོར་སྲས་ཕྲུག་ག་ཚོད་ཡོད།
ལན། སྲས་ཕོར་སྲས་ཕྲུག་གཉིས་ཙམ་ཡོད།
སྲས་མོར་སྲས་ཕྲུག་གཉིས་ཙམ་ཡོད།
དྲི་བ། སྟེང་ལ་བྱ་ཕོ་ཚ་ལུ་ཡོད་དམ། །
འོག་ལ་གཡང་དཀར་མ་མོ་ཡོད་དམ།
ལན། སྟེང་ལ་བྱ་ཕོ་ཚ་ལུ་ཡོད། །
འོག་ལ་གཡང་དཀར་མ་མོ་ཡོད།
དྲི་བ། རྟ་ཕོ་སིང་སིང་ཧོང་ཧོང་ཡོད་དམ།
བོང་བུ་རྣ་ཅོག་ཀྲོང་ཀྲོང་ཡོད་དམ།
ལན། རྟ་ཕོ་སིང་སིང་ཧོང་ཧོང་མེད།
བོང་བུ་རྣ་ཅོག་ཀྲོང་ཀྲོང་ཡོད།
དྲི་བ། རྒྱབ་ནས་རྒྱབ་ཐག་འཐེན་མཁན་ཡོད་དམ། ( སྒོ་ཁྱི།）
མདུན་ནས་སྣ་ལོང་དཀྱིལ་མཁན་ཡོད་དམ། ( རྨོས་གླང་།)
ལན： རྒྱབ་ནས་རྒྱབ་ཐག་འཐེན་མཁན་མེད།
མདུན་ནས་སྣ་ལོང་དཀྱིལ་མཁན་ཡོད།
དྲི་བ། སྟེང་ལ་གསེར་དངུལ་ཟངས་ལྕགས་( ཆས)ཡོད་དམ།
འོག་ལ་མཛོ་ཕོ་རྣ་རྒྱུན་ཡོད་དམ། །
སྟེང་ལ་གསེར་དངུལ་ཟངས་ལྕགས་( ཆས)ཡོད།
འོག་ལ་མཛོ་ཕོ་རྣ་རྒྱན་ཡོད།
བྱས་ན། ང་ཚོའི་གྲོང་པའི་ལྷོ་བུ་བྱམས་པའི་ནང་མི་རེད།
141



དྲུག རྟ་ཐུང་།
འཁྲུངས་སའི་བཤད་པ། (རྒྱ་དྲུག་གླིང་ཤང་།)
རྟ་ཐུད་དང་པོ།
མནའ་མ་དང་མག་པ་གང་ཡིན་པ་དེའི་ཁྱིམ་ནས་བསྐུར་བའི་དངོས་པོ་རྩིས་འབུལ་
ཞུ་སྐབས་བཏང་བའི་རྟ་ཐུང༌། །
བཀྲ་ཤིས་སྐྱིད་པའི་རྩ་བ། །འཛུགས་པ་གནང་བས་ཡག་བྱུང་། །
རྩེ་བ་གཡུ་ཡི་རྡོ་གཅལ། །འཛུགས་པ་གནང་བས་ཡག་བྱུང༌། །
སྐེད་ལ་རབ་གསལ་ཁྱུང་གསལ། །འཛུགས་པ་གནང་བས་ཡག་བྱུང་། །
རྩེ་མོ་གདུགས་དང་རྒྱལ་མཚན། །འཛུགས་པ་གནང་བས་ཡག་བྱུང༌། །
ཞབས་བྲོ།
བཀྲ་ཤིས་ལགས་ནམ་མཁའ་ཡར་ལ་ལྷོ་སྤྲིན་དཀར་པོ།
བཀྲ་ཤིས་ལགས། རྩ་བའི་བླ་མ་ཕེབས་པ་ཡོད་འགྲོ་གསུངས་བྱུང་།
བཀྲ་ཤིས་ལགས། བྱིན་རླབས་དངོས་གྲུབ་གནང་དགོས་གསུངས་བྱུང་། །
བཀྲ་ཤིས་ལགས། ས་གཞི་མར་ལ་རྟ་ཕོའི་བགྲོས་ལུགས་རྒྱུག་ཟེར་ན། །
བཀྲ་ཤིས་ལགས། མགོ་འདྲེན་དཔོན་པོ་ཕེབས་པ་ཡོད་འགྲོ་གསུངས་བྱུང༌།
བཀྲ་ཤིས་ལགས། ནམ་མཁའ་ཡར་ལ་ལྷོ་སྤྲིན་དཀར་པོ་འཕྱུར་ཟེར་ན། །
བཀྲ་ཤིས་ལགས། བཞུགས་གྲལ་ཕྱོགས་ལ་ཆང་དང་ཇ་ཁྲ་ཁྱེར་ཡོང་ཟེར་ན།
བཀྲ་ཤིས་ལགས། ཨ་མ་ཆང་མ་ལ་ཕེབས་པ་ཡོད་འགྲོ། །
42



བཀྲ་ཤིས་ལགས། ཨ་རག་བདུད་རྩི་གནང་བ་ཡོད་འགྲོ་གསུངས་བྱུང་།
མནའ་མ་དང་མག་པ་གང་ཡིན་པ་བསུ་བར་སླེབས་པའི་ཚེ་ཕེབས་བསུའི་གཞས།
ནུབ་ཕྱོགས་ཨོ་རྒྱན་ཡུལ་ནས། །
ནོར་བུ་གདན་འདྲེན་ཞུས་ཡོད། །
ནོར་བུའི་ཕེབས་ལམ་ཡིན་ཟེར། །
རྒྱ་མོའི་དར་ལས་འཇམ་པ། །
ནོར་བུ་བཞུགས་ས་ཡིན་ཟེར། །
སྟག་གདན་གཟིག་གདན་བརྒྱབ་ཡོད། །
ཞབས་བྲོ།
མི་ཚོ་ནོར་བུ་ལེན་པར། །
གྲུ་ཤན་རྟ་མགོ་དགོས་ཀྱིས། །
ང་ཚོའི་ནོར་བུ་ལེན་པར། །
ཆང་དང་ཇ་ཁྲ་བཀྱག་ཡོད། །
ནོར་བུའི་བཞུགས་ས་ཡིན་ཟེར། །
སྟག་གདན་གཟིག་གདན་བརྒྱབ་ཡོད། །
ནོར་བུའི་ཕེབས་ལམ་ཡིན་ཟེར། །
རྒྱ་མོའི་དར་ལས་འཇམ་པ། །།
སྒོ་ཁར་སླེབས་པའི་བསུ་ཆང་།
ཨོཾ་སྭཱ་སྟི།
བཀྲ་ཤིས་པའི་བདེ་ལེགས་ཕུན་སུམ་ཚོགས། །
སྨྲ་བ་ངག་གི་དབང་ཕྱུག་འཇམ་དཔལ་དབྱངས། ། །
143



དབྱངས་ཅན་ལྷ་མོའི་གཙུག་ལག་དོན་བྱེད་པའི། །
མགྲིན་པའི་མངའ་ཐང་རྣམས་ལ་མཆོད་པ་འབུལ། །
ཡུལ་འདི་ཡི་ཡུལ་ངོ་ངག་གིས་ཆོད། །
ཡུལ་འདི་ནི་བཀྲ་ཤིས་ལྷ་ཡུལ་ཡིན། །
བཀྲ་མི་ཤིས་ཟེར་བ་གཅིག་ཀྱང་མེད། །
མི་ང་ཡི་མི་ངོ་ངག་གིས་ཆོད། །
མི་ང་ནི་དཔའ་བོའི་དོན་གྲུབ་ཟེར། །
བཀྲ་མི་ཤིས་ཟེར་བ་གཅིག་ཀྱང་མེད། །
རྟ་འདི་ཡི་རྟ་ངོ་ངག་གིས་ཆོད། །
རྟ་འདི་ནི་རྐྱང་པོ་གཤོངས་ཐུར་ཟེར། །
གཤོངས་མི་ཐུབ་ཟེར་བ་གཅིག་ཀྱང་མེད། །
རིགས་བཟང་གི་མེས་པོ་ངག་གིས་ཆོད། །
རྒྱུན་མི་འཛིན་ཟེར་བ་གཅིག་ཀྱང་མེད། །
གཡས་ལ་བཀྲ་ཤིས་འབོ་སྡེར་མཆོད། །
བཀྲ་ཤིས་བདེ་ལེགས་ཕུན་སུམ་ཚོགས་པ་ཡིན། །
གཡོན་ལ་གྲོ་ཡོས་མཆོད་མར་བཀོད་པ་འདི། །
རེན་ཆེན་དབང་ལྡན་སྟག་གདན་རྒྱབ་པ་ཡིས། །
རིན་ཆེན་ཇ་ཁྲ་རྒྱུག་ཡོད་ངག་གིས་ཆོད། །
རྒྱུ་དཔལ་གསེར་གྱི་ཚགས་གཅིག་བརྒྱབ། །
དེའི་ནང་ཞིམ་པའི་ཨ་རག་བདུད་རྩི་ཡོད། །
ལྷ་ཡི་དབང་པོ་བརྒྱ་བྱིན་སྤྱི་བོར་མཆོད། །
དེའི་ནང་ཞིམ་པའི་ཨ་རག་བདུད་རྩི་ཡོད། །
བཙན་གྱི་བར་ལ་སྤུན་བདུན་གྱི་སྤྱི་བོར་མཆོད། །
144



དེའི་ནང་ཞིམ་པའི་ཨ་རག་བདུད་རྩི་ཡོད། །
ཀླུ་རྒྱལ་དགའ་བོ་འཇོག་པོ་སྤྱི་བོར་མཆོད། །
སྒོ་ཡི་བཤད་པ། །
ཨོཾ་སྭཱ་སྟི།
བཀྲ་ཤིས་པའི་བདེ་ལེགས་ཕུན་སུམ་ཚོགས། །
སྨྲ་བ་ངག་གི་དབང་ཕྱུག་འཇམ་དཔལ་དབྱངས། །
དབྱངས་ཅན་ལྷ་མོའི་གཙུག་ལག་དོན་བྱེད་པའི། །
མགྲིན་པའི་མངའ་ཐང་རྣམས་ལ་མཆོད་པ་འབུལ། །
སྒོ་མོ་ཕྱི་སྒོ་ནང་སྒོ་བར་སྒོ་གསུམ། །
སྒོ་མོ་ཕྱི་སྒོའི་བཤད་པ་ཤོད་ཟེར་ན། །
སྒོ་སྟོད་གསེར་ཕེབས་གསེར་ལས་བཅོས། །
སེར་པོའི་གསེར་ལ་རིན་ཐང་མེད། །
སྒོ་སྨད་སྔོན་མོའི་གཡུ་ལས་བཅོས། །
སྔོན་མོའི་གཡུ་ལ་རིན་ཐང་མེད། །
རུ་བཞི་སྨུག་པོའི་མཚོང་ལ་ཡོད། །
མཆོང་དཀར་པོའི་འགྲན་ཟླ་ག་ལ་ཡོད། །
སྒོ་མོ་ཙན་དན་ཁ་སྦྱོར་ལ། །
མཛོད་སྣ་སྒོ་ལྕགས་རང་སྒྲིག་ཡོད། །
བལ་སྤུངས་འོད་དཀར་ཤེལ་ལས་བཅོས། །
ཤེལ་དཀར་པོའི་འགྲན་ཟླ་གཞན་ལ་མེད། །
ཤམ་བུ་གཡས་ཕྱེ་གཡོན་ཕྱེ་ལ། །
སྤྲིན་ལྷོ་སྤྲིན་བྱང་འཁྱུག་པ་ཡིན། །
145



སྒོ་མོ་ཙན་དན་ཁ་སྦྱོར་ལ། ། །
མཛོད་སྣ་སྒོ་ལྕགས་རང་སྒྲིག་ཡོད། །
དངུལ་གྱི་ཨ་ལོང་ཆ་འགྲིག་ལ། ། །
འབུར་ལ་གསེར་ཚགས་བརྒྱབ་པ་ཡིན། །
དར་སྣ་ལྔ་ཡིས་ལྷས་པ་ཡིན། །
དེ་ཡིས་བསམ་ན། ཞང་ཆེན་ང་ཡིས་ལག་ཏུ་འཁྱེར་བའི་རྒྱུ་དར་བཀྲ་
ཤིས་ཁ་བཏགས་འདི་འབུལ། གསེར་ཚགས་ལེན་པར་འབུལ་བར་བསམས།
རྡོ་སྐས་ཀྱི་བཤད་པ། །
ཨོཾ་སྭཱ་སྟི།
བཀྲ་ཤིས་པའི་བདེ་ལེགས་ཕུན་སུམ་ཚོགས། །
སྨྲ་བ་ངག་གི་དབང་ཕྱུག་འཇམ་དཔལ་དབྱངས། །
དབྱངས་ཅན་ལྷ་མོའི་གཙུག་ལག་དོན་བྱེད་པའི། །
མགྲིན་པའི་མངའ་ཐང་རྣམས་ལ་མཆོད་པ་འབུལ། །
བསྐལ་པ་བཟང་པོའི་དུས་ཀྱི་དང་པོ་ལ། །
ལྷུན་གྲུབ་ང་ཡི་རྒྱུ་རྐྱེན་ག་ནས་བྱུང༌། །
དབང་ཆེན་གསེར་གྱི་ས་གཞི་དང་པོ་ནས། །
ས་དེ་རི་རྒྱལ་ལྷུན་པོའི་བང་རིམ་ལ། །
བང་རིམ་ཡར་ལ་འཛེགས་ཙ་ན། །
མཐོ་རིས་ལྷ་ཡི་ཞིང་ཁམས་འདྲ། །
དེ་ཡིས་བསམ་ན། ཞང་ཆེན་ང་ཡིས་ལག་ཏུ་འཁྱེར་བའི་རྒྱ་དར་བཀྲ་
ཤིས་ ཁ་ བཏགས་ འདི་ འབུལ། གསེར་ ཚགས་ ལེན་ པར་ འབུལ་ བར་
བསམས། །རྡོ་སྐས་སྟེང་དུ་ཁ་བཏགས་ཤིག་བཞག་དགོས།
146



གཟིམ་ཆུང་ནང་དུ་སླེབས་པའི་གཞས།
ཨོཾ་སྭཱ་སྟི།
བཀྲ་ཤིས་པའི་བདེ་ལེགས་ཕུན་སུམ་ཚོགས། །
སྨྲ་བ་ངག་གི་དབང་ཕྱུག་འཇམ་དཔལ་དབྱངས། །
དབྱངས་ཅན་ལྷ་མོའི་གཙུག་ལག་དོན་བྱེད་པའི། །
མགྲིན་པའི་མངའ་ཐང་རྣམས་ལ་མཆོད་པ་འབུལ། །
གཡས་ལ་སྟག་གདན་བརྒྱབ་པ་དེ། །
རྩ་བའི་བླ་མའི་བཞུགས་ས་ཡིན། །
གཡོན་ལ་གཟིག་གདན་བརྒྱབ་པ་དེ། །
མགོ་འདྲེན་དཔོན་པོའི་བཞུགས་ས་ཡིན། །
འོག་ལ་གདན་ཆུང་བརྒྱབ་པ་དེ། །
ཞང་ཆེན་ང་ཡི་སྡོད་ས་ཡིན། །
དེ་ལས་གཟིམ་ཆུང་ལ་བཤད་པ་རྒྱབ་པ།
གཟིམ་ཆུང་ཀ་བཞི་གདུང་བརྒྱད། །ཀ་ལ་བཞི་པའི་གདུང་བརྒྱད། །
ཀ་བ་འཁྱོགས་ཡོང་བསམ་ནས། །ཀ་གདན་རྡོ་ལ་བཅོལ་ཡོད། །
གདུང་མགོ་འཁྱོགས་ཡོང་བསམ་ནས། །མ་དང་གྲལ་མ་བཏང་ཡོད། །
བུ་མོ་འཁྱོགས་ཡོང་བསམ་ནས། །མགོ་ལ་གཡུ་ཆུང་བརྒྱབ་ཡོད། །
ཀ་བ་རིན་ཆེན་གསེར་རེད། །གདུང་མ་རིན་ཆེན་གཡུ་རེད། །
ཀ་བཞི་བྱུ་རུའི་མཆོད་རྟེན། །འགྱུར་བ་ཡོང་ས་མ་རེད། །
གལ་སྲིད་འགྱུར་བ་བྱུང་ན། །དམ་པའི་ཆོས་ལ་འགྱུར་ཤོག །
147



གདན་བཤད།
ཨོཾ་སྭཱ་སྟི།
བཀྲ་ཤིས་ཡོད་རྒུ་འཛོམས་པའི་ཕོ་བྲང་འདི། །
ཕྱི་དེ་བཀོད་ལེགས་འོད་སྣང་འབར། །
ནང་འདི་ཁམས་དྭངས་ཀ་བཞི་གདུང་བརྒྱད་ཚང་། །
འདོད་རྒུ་གཡང་དུ་འཁྱིལ་བའི་བཞུགས་གྲལ་ན། །
གྲལ་གཡས་གྲལ་གཡོན་དབུས་གྲལ་དང་། །
རྒྱབ་གྲལ་མདུན་གྲལ་དཀྱིལ་གྲལ་བཅས། །
གཡས་གྲལ་རྡོ་རྗེ་བརྩེགས་པ་དེ། །
ཡབ་ཡུབ་ལྷན་རྒྱུས་བཞུགས་ས་ཡིན། །
གཡོན་གྲལ་སེང་གེ་འགྱིངས་བ་དེ། །
ཞང་ཆེན་ང་ཚོའི་སྡོད་ས་ཡིན། །
དབུས་གྲལ་བྱ་འབྲུག་ཁ་སྤྲོད་དེ། །
མཛའ་གཅུགས་གཉིས་པོའི་བཞུགས་ས་ཡིན། །
རྒྱབ་གྲལ་སྟག་གདན་གཟིག་གདན་དེ། །
ཆང་གཉེར་མགྲོན་གཉེར་བཞུགས་ས་ཡིན། །
མདུན་གྲལ་གཡུང་དྲུང་ལག་འབྲེལ་དེ། །
གདན་ཞུས་མགྲོན་པོའི་བཞུགས་ས་ཡིན། །
དཀྱིལ་གྲལ་ཤོ་མིག་གྲུ་བཞི་དེ། ། །
རྟ་པ་དྲེལ་པའི་བཞུགས་ས་ཡིན། །
ཟུར་གྱི་འབོལ་གདན་གྲུ་བཞི་དེ། །
མ་བྱན་ལྷན་རྒྱུས་བཞུགས་ས་ཡིན། ། །
དུས་དེ་རིང་བཞུགས་གྲལ་རི་བོ་ཁ་སྤྲོད་ལ། །
148



མཛའ་གཅུགས་ཉི་ཟླ་ཟུང་འབྲེལ་ཤར། ། །
ཞང་ཆེན་ངའི་མཇལ་དར་ཉིན་མོ་བདེ་ལེགས་འདི། །
བཞུགས་གྲལ་དབུས་ཀྱི་ནོར་བུ་གཉིས་ལ་འབུལ་ལོ། །
རྟ་ཐུང་གཉིས་པ།
ཤིང་གཅིག་ལ་མེ་ཏོག་སྤུན་གསུམ་འཁྲུངས། །
མེ་ཏོག་གཅིག་ནི་དཀར་པོའི་གངས་ལོ་གྱུར། །
དཔོན་བཟང་པོའི་ཨམ་ཕྲག་དཀར་པོའི་གངས་རི་ལས་མཐོ། །
མེ་ཏོག་གཅིག་ནི་དམར་པོའི་མེ་ལ་གྱུར། །
དཔོན་བཟང་པོའི་ཞལ་རས་དམར་པོའི་མེ་ལས་ཚ། །
མེ་ཏོག་གཅིག་ནི་སྔོན་མོའི་ཆུ་ལ་གྱུར། །
དཔོན་བཟང་པོའི་སྐུ་རྒྱུད་སྔོན་མོའི་ཆུ་ལས་རིང་། །
ཞབས་བྲོ།
ཕྱིའི་དགྲ་བོ་ནང་ལ་རུབ་རུབ་གནས། །
ནང་གི་གཉེན་མགོ་སྐྱོང་དགོས་ཡོད། །
ཞུགས་གྲལ་སྒོར་མོ་ལྷོད་ཙམ་གནང་། །
ཇ་ཁྲུ་ལད་མོ་གསེར་ཤོག་གིས་གཡོག །
ཕྱིའི་དགྲ་བོ་ས་ལ་གཤིབ་གཤིབ་གནས། །
ས་གཞི་མར་ལ་བག་ཆགས་བཞག་དགོས་ཡོད། །
གནས་གདན་ས་སྟོང་གི་གནས་མཇལ་ལ་ཕྱིན་པས། །
གདན་ས་འཕགས་མོ་སྒྲོལ་མ་གསེར་ཁྲིའི་སྟེང་ལ་བཞུགས་ཤག །
ཕར་ལ་སྣམ་བུ་དཀར་པོའི་མཇལ་ནོར་ཕུལ། །
149



ཚུར་ལ་བསོད་ནམས་ཁ་བཏགས་མཇལ་མདུད་གནང་། །
མཇལ་མདུད་སྐེ་ལ་གྱོན་ནས། །
རང་ཡུལ་ཕྱོགས་ལ་ལོག་འགྲོ། །
རྟ་ཐུང་གསུམ་པ།
ཉི་མ་དང་པོ་དམ་པའི་ཆོས་ལ་ཤར། །
རྩ་བའི་བླ་མའི་བྱིན་རླབས་དངོས་གྲུབ་གནང་། །
ཉི་མ་གཉིས་ས་དྲིན་ཆེན་དཔོན་ལ་ཤར། །
ཕྱོགས་བཞི་མཚམས་བརྒྱད་དགྲ་བོ་འདུལ། །
ཉི་མ་གསུམ་པ་ཡབ་ཆེན་ཨ་ཕར་ཤར། །
ཟས་དང་ཇ་ཆང་འདི་ནས་བྱུང༌། །
ཉི་མ་བཞི་པ་སྟག་ཤར་གཞོན་པར་ཤར། །
རྐང་བྲོ་གླུ་གཞསའདི་ནས་བྱུང་། །
ཉི་མ་ལྔ་པ་ཡུམ་ཆེན་ཨ་མར་ཤར། །
བཙན་ཡུལ་ཀླུ་ཡུལ་འདི་ནས་བྱུང༌། །
ཉི་མ་དྲུག་པ་དམན་ཆུང་བུ་མོར་ཤར། །
གཞས་དང་ཞབས་བྲོ་འདི་ནས་བྱུང་། །
ཉི་མ་བདུན་པ་ཨ་མ་ཚང་མར་ཤར། །
ཨ་རག་བདུད་རྩི་འདི་ནས་བྱུང་། །
ཨོ་ལོའི་སྙིང་གི་རྩེ་ལ། །བརྩེ་བའི་གསུང་དབྱངས་ཕུལ་ཡོད། །
གླིང་གི་གེ་སར་རྒྱལ་པོ། །བཞུགས་ཁྲིའི་གཡས་ལ་བཞུགས་སོ། །
བཞུགས་ཁྲི་མ་གིའི་ཕྱོགས་ལ། །གསུང་གཞས་རེ་རེ་ཕུལ་དང་། །
150



ཆོས་འདི་པདྨ་བཀའ་ཐང་། །ཆོས་ལུགས་རེ་རེ་ཤོད་ཤོག །
བཞུགས་གྲལ་ཁ་ཞེང་ཆེ་བ། །ཇ་ཆང་འདོད་རྒུ་འཛོམས་པ། །
གཞོན་པའི་བསམ་དོན་གྲུབ་སོང་། །ཐང་བདེ་བསྐོར་ནས་ལོག་འགྲོ། །
ཆུ་མོ་ཁ་ཞེང་ཆེ་བ། །དར་དིར་ཚག་ས་ཚུགས་མཐུག་པ།
ཉ་ཆུང་བསམ་དོན་གྲུབ་སོང་། །ལྷ་ཀླུ་བསྐོར་ནས་ལོག་འགྲོ། །
ནམ་མཁའ་ཁ་ཞེང་ཆེ་ལ། །སྤྲིན་དཀར་སྤྲིན་ཚགས་མཐུག་པ། །
ཉི་མའི་བསམ་དོན་གྲུབ་སོང་། །གཡང་བདེ་བསྐོར་ནས་ལོག་འགྲོ། །
རྩ་བའི་འདབ་ལོ་ཤིག་ཤིག །ཁྱུང་དཀར་མཛོ་ཕོའི་བློ་གཏད། །
ཡར་ཆབ་གཙང་པོར་བཅོལ་ཡོད། །མཆོད་ཆང་ཨ་རག་བདུད་རྩི། །
བདུད་རྩིའི་ལོ་མ་ཤིག་ཤིག །སྟག་ཤར་གཞོན་པའི་བློ་གཏད། །
ཨ་མ་ཚང་མར་བཅོལ་ཡོད། །གཡང་ཊི་དཀར་པོའི་ནང་ལ། །
གསེར་གྱི་བྱ་ཞིག་བསྡད་ཡོད། །བྱ་ཆེན་འདི་ཡི་ཞལ་རས། །
སེར་པོའི་གསེར་ལས་མཚར་བ། །གཡང་ཊི་གཉིས་པའི་ནང་ལ། །
གཡུ་ཡི་བྱ་ཞིག་བསྡད་ཡོད། །བྱ་ཆེན་འདི་ཡི་ཞལ་རས། །
སྔོན་མོའི་གཡུ་ལས་མཚར་བ། །གཡང་ཊི་གསུམ་པའི་ནང་ལ། །
དུང་གི་བྱ་ཞིག་བསྡད་ཡོད། །བྱ་ཆེན་འདི་ཡི་ཞལ་རས། །
དཀར་པོའི་དུང་ལས་མཚར་བ། །
རྟ་ཐུང་བཞི་པ།
ང་ཚོའི་སྒོ་རའི་ནང་ནས། །གྲོ་དམར་གཡུ་ཞིག་རྙེད་བྱུང་། །
བཞུགས་གྲལ་ཧོབ་སྟེ་བཞག་ནས། །སྒྲོལ་མས་གསུང་ཞིག་གནང་བྱུང་། །
གཡས་ལ་བཞུགས་ན་ཞུས་ཡོད། །ལྷ་ལྕམ་མནྡ་ར་བ།
གཡོན་ལ་བཞུགས་ན་ཞུས་ཡོད། །མཁའ་འགྲོ་ཡེ་ཤེས་མཚོ་རྒྱལ། །
151



རྟ་ཐུང་ལྔ་པ།
རྒྱ་གར་རྡོ་རྗེ་གདན་ནས། །ནོར་བུ་ལེན་པར་ཕྱིན་པས། །
རྒྱ་ནག་ནོར་བུ་ཡིན་ཟེར། །ནོར་བུ་ཁྲིད་ནས་ཕེབས་བྱུང་། །
ནོར་བུ་ས་ལ་མ་བཞག དཔེ་བཟང་ཕྱག་ལ་ཕུལ་ཡོད། །
རྟ་ཐུང་དྲུག་པ།
ཨོཾ་སྭཱ་སྟི། བཀྲ་ཤིས་པའི་བདེ་ལེགས་ཕུན་སུམ་ཚོགས་པར་གྱུར་ཅིག
སྨྲ་བ་ངག་གི་དབང་ཕྱུག་འཇམ་པའི་དབྱངས། ། །
དབྱངས་ཅན་ལྷ་མོའི་གཙུག་ལག་དོན་ཡོད་པའི། །
དཔལ་ལྡན་ཚངས་པ་སྡེ་བཞིས་སྐྱིད་པའི་བང་མཛོད་འཛིན། །
འཛིན་པའི་མངའ་ཐང་རྣམས་ནི་ཤེས་པར་མཛོད། །
ཡུལ་འདི་ཡི་ཡུལ་ངོ་མ་ཆོད་ན། །
ཡུལ་འདི་ནི་བཀྲ་ཤིས་པའི་ཡར་ཀླུང་ཡིན། །
ས་དོག་ཀླུང་མེད་པ་ནོར་བུས་ཁེངས། །
ངས་འཛིན་པའི་ཡུལ་འདི་དར་བའི་དུས། །
ཕུ་ནགས་ཚལ་རྩེ་མོ་གངས་ལ་བསྙེགས། །
མདའ་རྩྭ་ཐང་ཕྱུགས་རིགས་དཀར་ནག་ཁེངས། །
མདའ་རྒྱུ་ཞིང་འབྲུ་སྣ་ལྔ་ཡིས་མཛོད། །
བཀྲ་ཤིས་པའི་གྲོ་སོ་ཕྱེ་མར་འདི། །
ཆེ་བཀྲ་ཤིས་དར་རྒྱས་མདངས་དང་ལྡན། །
ནང་རྒྱལ་སྲིད་ནང་དོན་མ་ལུས་ཚང་། །
152



དབང་ཐང་ལོངས་སྤྱོད་ཡོང་བའི་རྟེན་འབྲེལ་ཡིན། །
བརྒྱ་སྟོང་ལས་འདས་པའི་ནོར་བུ་འདི། །
ཞང་ཆེན་ང་ཡིས་སྐོང་དུ་ཡོང་བ་ཡིན། །
ནོར་བུ་འདི་ཡི་ནོར་ཉམས་མ་ཆོད་ན། །
ནོར་བུ་འདི་ནི་དགོས་འདོད་ཀུན་འབྱུང་ཡིན། །
ཚེ་གང་ལྷན་དུ་འགྲོགས་པའི་ནོར་བུ་ཡིན། །
རྟ་འདི་ཡི་རྟ་ཉམས་མ་ཆོད་ན། ། །
རྟ་འདི་ནི་རླུང་གཤོག་བགྲོས་མ་ཡིན། །
ལམ་མ་ཆོད་ཟེར་བ་གཅིག་ཀྱང་མེད། །
མི་ང་ཡི་མི་ཉམས་མ་ཆོད་ན། །
མི་ང་ནི་དཔའ་བོའི་དོན་གྲུབ་ཡིན། །
དོན་མ་གྲུབ་ཟེར་བ་གཅིག་ཀྱང་མེད། །
ཚད་མེད་ཡོན་ཏན་བཞི་ཡི་རྟ་ལ་བཞོན། །
རབ་འབྱམས་ཟབ་མོའི་དོན་རྣམས་ཁོང་དུ་ཆུད། །
དེ་རིང་མགྲོན་བྱོན་ལྷ་མོ་ཆ་གཅིག་ཕེབས། །
ཕྱག་ལ་བྱ་སྒྲོ་སྔོན་པོ་བསྣམས། །
ཆང་འདི་ཡི་ཆང་ཉམས་མ་ཆོད་ན། །
ཆང་འདི་ནི་བདུད་རྩི་ཟིལ་མ་ཡིན། །
ལྷ་ཚངས་པ་བརྒྱ་བྱིན་ཁྱབ་འཇུག་གསུམ། །
ཆོས་མི་ཉན་ཟེར་བ་གཅིག་ཀྱང་མེད། །
རྒྱ་མཚོ་ནས་བཞེས་པའི་བདུད་རྩི་ཡིན། །
བྱ་སྒྲོ་འདི་ཡི་རྒྱུ་ཉམས་མ་ཆོད་ན། །
རྒྱ་དངོས་ལ་གསེར་གཡུའི་ཁྲ་རྒྱན་བཏབ། །
153



རིན་ཆེན་སྣ་ལྔ་མ་ལུས་ཚང་ནས་ཡོད། །
ཡལ་ག་ཚང་བའི་ལྔ་ལྡན་འདི། ། །
རྒྱལ་པོ་རིགས་ལྔའི་མཚོན་བྱ་ཡིན། ། །
དངོས་པོ་རྒྱ་དངུལ་རྟ་མིག་མ། །
ཕྱི་རུ་སྟག་གཟིག་ཁྱུང་འབྲུག་འགྱིངས། །
ནང་དུ་བདུད་རྩི་འདོད་རྒུ་འཁྱིལ། །
གསེར་ཚགས་གླང་ཆེན་མཆེ་བ་འགྱིངས་བ་འདི། །
རིགས་གསུམ་མགོན་པོའི་མཚོན་བྱ་ཡིན། །
དར་འདིའི་དར་ཉམས་མ་ཆོད་ན། །
དར་འདི་རྒྱ་ནག་ཨ་ཤེ་ཡིན། །
ཕྱི་དྲི་མ་ལེགས་པའི་དཀར་གཙང་འདི། །
སེམས་གངས་ལས་དཀར་བའི་རྟེན་འབྲེལ་ཡིན། །
ནང་འབུ་རས་འཇམ་པའི་ཡོན་ཏན་འདི། །
རྒྱུད་བརྩེ་དུངས་ཡོང་བའི་རྟེན་འབྲེལ་ཡིན། །
དགེ་རྒན་བཟང་པོའི་རྣམ་ཐར་ཡིན། །
ཕ་མ་བཟང་པོའི་བཟའ་ཟླ་ཡིན། །
ཨོམ་སྭ་སྟི། བཀྲ་ཤིས་པའི་སྒོ་མོ་འདི། །
སྒོ་མོ་ཕྱི་སྒོ་ནང་སྒོ་བར་སྒོ་གསུམ། །
དེ་ལ་བཤད་པ་བདག་གིས་འབུལ། །
ས་ལ་པད་མ་འདབ་བརྒྱད་བཀྲམ་པའི་དུས། །
ནང་འཁོར་ལོ་རྩིབ་སྟོང་འཁྲུངས་པའི་འོག །
དར་སྡོང་རྐང་སྨུག་པོའི་ཕྱོགས་ཁག་ལ། །
སྒོ་མོ་ཕྱི་སྒོ་དེ་ལ་བཤད་པ་འབུལ། །
154



སྒོ་མོ་དཔག་བསམ་ཤིང་གིས་བཟོས། །
སྒོ་སྟོད་སེར་པོའི་གསེར་གྱིས་བཟོས། །
གསེར་བཀྱག་འགྲན་ཟླ་ནུས་པ་ཡོད། །
སྨད་སྟོད་དབང་པོའི་གཡུ་ལ་གཟིགས། །
གཡུ་བཀྱག་དབང་པོའི་འགྲན་ཟླ་ནུས་པ་ཡོད། །
རྒྱུ་བཞི་སྨུག་པོའི་མཆོང་ལ་གཟིགས། །
མཆོང་དཔེར་རོགས་འགྲན་ཟླ་ནུས་པ་ཡོད། །
ཨ་ཤིང་དཀར་པོའི་དུང་ལ་གཟིགས། །
སྒོ་འབོར་དངུལ་གྱི་འབུར་ཅན་ལ། །
ཨ་ལོང་ཆུ་སྲིན་ཁ་སྤྲོད་ཡོད། །
ལུང་ཐག་དར་མཚོན་སྣ་ལྔ་ཡོད། །
མདུད་པ་བརྒྱ་བྱིན་གྲུ་ཕྱིངས་ཡོད། །
བལ་སྤུངས་སྐར་མ་སྨིན་དྲུག་ཡོད། །
ཤམ་བུ་རླུང་སྤྲིན་འཁྱུག་པ་འདྲ། །
དེ་རིང་ཞང་ཆེན་ང་ཡི་འབུལ་བ་ལ། །
སྒོ་རྩེ་དར་མཚོན་སྣ་ལྔ་འདི། །
སྒོ་མོ་གསེར་ཤོག་གཡུ་ཤོག་དང་། །
དངུལ་གྱི་འབུར་ཆེན་ཨ་ལོང་དང་། །
ཆུ་སྲིན་ཁ་སྤྲོད་སྟེང་དུ་འབུལ་བས་མཆོད། །
རྟ་ཐུང་བདུན་པ།
ཨོམ་སྭཱ་སྟི།
བྱང་ཕྱོགས་སྐྱོང་བ་བརྒྱ་བྱིན་རྣམ་ཐོས་སྲས། །
155



ནོར་གྱི་བདག་པོ་ཨར་ཡ་བྷ་ལྷ། །
ཆར་ཆུ་ཟིལ་མའི་ལྷ་མོ་ནོར་རྒྱུན་མ། །
ནོར་ལྷ་བརྟེན་བདག་རྣམས་ལ་གུས་ཕྱག་འཚལ། །
གནས་ཙ་རིའི་ནང་ནས་དྲངས་པའི་མདའ་མོ་འདི། །
རྩ་བ་གཅིག་ལ་རྩེ་མོ་ལྔ། །
རྒྱལ་བའི་བརྒྱ་བྱིན་རྣམ་སྤྲུལ་ཡིན། །
མཁའ་འགྲོ་སྡེ་ལྔའི་སྐུ་ཚབ་ཡིན། །
མདའ་རྩེ་བྱ་སྒྲོས་བརྒྱན་པ་འདི། །
དགྲ་བོ་འདུལ་བའི་རྟེན་འབྲེལ་ཡིན། །
མདའ་སྨད་རྒྱུ་ཡིས་བཏུམས་པ་འདི། །
བུ་རྒྱུད་འཕེལ་བའི་རྟེན་འབྲེལ་ཡིན། །
མདའ་དཀྱིལ་དར་གྱིས་བཏུམས་པ་འདི། །
བརྩེ་དུངས་ཟབ་པའི་རྟེན་འབྲེལ་ཡིན། །
དངུལ་དཀར་མེ་ལོང་སྒྲོགས་པ་འདི། །
གནམ་སྟོང་འདུལ་བའི་རྟེན་འབྲེལ་ཡིན། །
རྩེ་མོ་ནོར་བུའི་གཟུགས་དབྱིབས་འདི། །
མངའ་ཐང་རྒྱས་པའི་རྟེན་འབྲེལ་ཡིན། །
སྟེང་ཕྱོགས་ལྷ་ཡི་ཡུལ་ནས། །
དགའ་བ་འཛོམས་པའི་ཕྱ་གཡང་བཞུགས། །
དེ་ཡི་མཚོན་རྟགས་དར་ལྔ་འདི། །
ཡུལ་ལྗོངས་གཡུ་ཡི་གཞོང་པ་འདྲ། །
འོག་ཕྱོགས་ཀླུ་ཡི་ཡུལ་ནས་ཀྱང་། །
དགའ་བ་འཛོམས་པའི་ཕྱ་གཡང་བཞུགས། །
156



དེ་ཡི་མཚོན་རྟགས་དར་ལྗང་འདི། །
ལོ་ཡག་རྩ་བ་ཚུགས་པ་འདྲ། །
བར་ཕྱོགས་བཙན་གྱི་ཡུལ་ནས་ཀྱང་། །
དགའ་བ་སྤུན་བདུན་ཕྱ་གཡང་བཞུགས། །
དེ་ཡི་མཚོན་དོན་དར་དམར་འདི། །
བྱུ་རུའི་སྡོང་པོ་རྒྱས་པ་འདྲ། །
བྱང་ཕྱོགས་སྲིན་པོའི་ཡུལ་ནས་ཀྱང་། །
སངས་རྒྱས་སྟོང་གི་ཕྱ་གཡང་བཞུགས། །
དེ་ཡི་མཚོན་དོན་དེར་སེར་འདི། །
བླ་མའི་ཆོས་གོས་བཞེས་པ་འདྲ། །
འཇིག་རྟེན་མི་ཡི་ཞིང་ཁམས་ནས། །
སེང་དཀར་བརྒྱ་ཡི་ཕྱ་གཡང་བཞུགས། །
དེ་ཡི་མཚོན་དོན་དར་དཀར་འདི། །
བ་གླང་སྤྲིན་བཟང་འཁོར་བ་འདྲ། །
མདའ་དར་གྲོ་སོ་ཕྱེ་མར་སྟེང་བཙུགས་ཚེ། །
སེང་གེ་དཀར་མོ་གངས་ལ་འགྱིངས་པ་འདྲ། །
གནམ་ལྕགས་ཐོག་གི་ཤུགས་དང་འདྲ། །
དང་པོ་བཅོམ་ལྡན་ཚེ་དཔག་མེད། །
ཚེ་ལ་དངོས་གྲུབ་གནང་བའི་ཚེ་མདའ་ཡིན། །
གཉིས་པ་ལྷ་ཡི་དབང་པོ་བརྒྱ་བྱིན་གྱིས། །
ལྷ་མ་ཡིན་ལ་བཅོམ་བའི་མདའ་མོ་ཡིན། །
གསུམ་པ་ལྷ་ལུང་དཔལ་གྱི་རྡོ་རྗེ་ཡིས། །
རྒྱལ་པོ་གླང་དར་བརྟུལ་བའི་མདའ་མོ་ཡིན། །
157



བཞི་པ་གྲུབ་དབང་ཧ་ར་ས་ཕོ་ཡིས། །
རྟོག་གོ་གཉའ་སྣོན་ཉེས་པའི་མདའ་མོ་ཡིན། །
ལྔ་པ་ཆོས་རྒྱལ་ནོར་བུ་བཟང་པོ་ཡིས། །
བྱང་གི་མི་རྒོད་བརྟུལ་བའི་མདའ་མོ་ཡིན། །
རིན་ཆེན་མ་ལུས་ཚང་བའི་མདའ་མོ་འདི། །
ནོར་བུ་ཁྱེད་ཀྱི་དབུ་ལ་བཙུགས་ནས་བཟུང་། །
མཐོ་བ་གནམ་ལ་འཕུར་སོང་ཟེར་ས་མེད། །
དམའ་བ་ས་ལ་འཛུལ་སོང་ཟེར་ས་མེད། །
དེ་རིང་མི་བདག་ངོས་འཛིན་ཞུས་ནས་བཟུང༌། །
འགྱུར་མེད་ཀུན་གྱི་ཐུགས་ལ་ཞོགས་པ་མཛོད། །
རྟ་ཐུང་བརྒྱུད་པ།
དཔོན་པོའི་གཟིམ་ཆུང་སྟེང་ལ། །བཅོ་ལྔའི་ཟླ་བ་ཤར་སོང་། །
བཅོ་ལྔའི་ཟླ་བ་མ་ཡིན། །དཔོན་པོའི་ཞལ་རས་ཡིན་ནོ། །
དཔོན་པའི་གཟིམ་ཆུང་སྒང་ལ། །གསེར་གྱི་རྒྱ་གླིང་བཏང་བྱུང་། །
གསེར་གྱི་རྒྱ་གླིང་མ་རེད། །དཔོན་པོའི་གསུང་གཞས་རེད་འདུག །
ཙ་རིའི་སྨྱུག་མ་འཁྲུངས་འདུག །ཙ་རིའི་སྨྱུག་མ་མ་རེད། །
དཔོན་པོའི་སྐུ་གཟུགས་རེད་འདུག །
ཞབས་བྲོ།
གཡས་ནས་འཁྱུག་ཤིག་འཁྱུག་ཤིག །གསེར་གྱི་གྲལ་གཞུང་འཁྱུག་ཤིག །
གཡོན་ནས་འཁྱུག་ཤིག་འཁྱུག་ཤིག །གཡུ་ཡི་གྲལ་གཞུབ་འཁྱུག་ཤིག །
གཡས་གཡོན་གཉིས་ནས་འཁྱུག་ཤིག །གསེར་གཞོང་གྲུལ་གཞུང་འཁྱུག་ཤིག །
158



རྟ་ཐུར་དགུ་པ།
ལྷ་སའི་ཞོལ་འདི་རྟ་ཕོའི་རྟ་ར་འདྲ། །
འོད་གསལ་སྒྲོན་མ་རྐྱང་རྒོད་གཡས་པ་འདྲ། །
འོད་གསལ་སྒྲོན་མ་སུ་ལ་སྨོན་དགོས་མེད། །
རྫོང་རྒྱབ་ཀླུ་ཁོང་ཀླུ་ཡི་ཕོ་བྲང་འདྲ། །
འོད་གསལ་སྒྲོན་མ་ཀླུ་ཡི་སྲས་མོ་འདྲ། །
ཁ་འབྲས་མཚར་བ་རང་གི་ལུས་ལ་ཤར། །
འོད་གསལ་སྒྲོན་མ་སུ་ལ་སྨོན་དགོས་མེད། །
རྟ་ཐུང་བཅུ་པ།
དཔྱིད་གསུམ་དཔྱིད་ཀྱི་དང་པོ་ནས་བལྟས་པས། །
ཆུའི་ཡུར་བུའི་ནང་གི་ཆུ་སྣ་དང་མཇལ་བྱུང་། །
ཆུ་སྣ་མ་གཅིག་བརྒྱད་ཅུ་ཐམ་པའི་ནང་ནས། །
ཉིན་དངོས་གྲུབ་སྐྱེས་མགོ་གསེར་ཟངས་ལས་ལྷགས་པ། །
དབྱར་གསུམ་དབྱར་གྱི་དང་པོ་ནས་བལྟས་པས། ། །
དབྱར་འོང་ཁའི་དཀྱིལ་གྱི་མེ་ཏོག་དང་མཇལ་བྱུང༌། །
མེ་ཏོག་མ་གཅིག་བརྒྱ་ཅུ་ཐམ་པའི་དཀྱིལ་དུ། ། །
ཉིན་སྲན་མའི་མེ་ཏོག་གསེར་ཟངས་ལས་ལྷག་པ། །
སྟོན་གསུམ་སྟོན་གྱི་དང་པོ་ནས་བལྟས་པས། །
སྟོན་གཡུལ་ཁའི་ནང་གི་འབྲུ་སྣ་དང་མཇལ་བྱུང་། །
འབྲུ་སྣ་མ་གཅིག་བརྒྱ་ཅུ་ཐམ་པའི་དཀྱིལ་དུ། །
ང་ལུང་སྟོད་དཀར་པོ་གསེར་ཟངས་ལས་ལྷག་པ། །
159



ཞབས་བྲོ།
ཡིད་ལ་སྐྱིད་པའི་སྟག་ཤར་གཞོན་པ་ཚོ། །
གནམ་ལ་ཤར་བའི་སྐར་མ་ལས་ཀྱང་མཚར། །
འདི་ལ་འཛོམས་པའི་ཉམ་ཆུང་བུ་མོ་ང་། །
ས་ལ་སྐྱེས་པའི་མེ་ཏོག་ལས་ཀྱང་མཚར། །
ཁྲ་ཆུང་མིག་ལ་ལྟད་མོ་མཚར་བྱུང་། །
རྟ་ཐུང་བཅུ་གཅིག་པ།
མ་འགྱུར་བརྟན་དུ་བཞུགས་དང་། །དབུས་ཀྱི་རི་རྒྱལ་ལྷུན་པོ། །
ཁྱེད་རང་རི་བོ་ཡིན་ན། །བསྟན་པ་འཛིན་ནས་ཤོག་དང་། །
ང་ཅག་ལྷ་རྗེ་ཡིན་ན། །གཡས་བསྐོར་བརྒྱབ་ནས་སླེབས་ཡོང་། །
ཞབས་བྲོ།
རྒྱབ་རི་ལགས་དང་རྒྱབ་རི། །རྒྱབ་རི་བྲག་ལ་འཁྱེར་ཡོང༌། །
འདོད་གླུ་ལགས་དང་འདོད་གླུ། །འདོད་གླུ་མཚོ་ལ་འཁྱེར་ཡོང་། །
བཞུགས་གྲལ་ལགས་དང་བཞུགས་གྲལ། །བཞུགས་གྲལ་ཕོ་གཞོན་མོ་གཞོན། །
རྟ་ཐུང་བཅུ་གཉིས་པ།
རྡོ་རྗེ་བྲག་གི་རྒྱབ་རི། །རྒྱབ་རི་བྲག་ལ་བཅོལ་ཡོད། །
རྒོད་པོ་བརྒྱ་ཡི་ལྡིང་ས། །རྒོད་ཕྲུག་སྟོང་གི་ལྡིང་ས། །
རྡོ་རྗེ་བྲག་གི་མདུན་རི། །མདུན་རི་མཚོ་ལ་བཅོལ་ཡོད། །
གསེར་བྱ་བརྒྱ་ཡི་ལྡིང་ས། །ངང་ཕྲུག་སྟོང་གི་ལྡིང་ས། །
རྡོ་རྗེ་བྲག་གི་གཟིམ་ཆུང་། །གཟིམ་ཆུང་ཉམས་ཆུང་རབ་གསལ། །
རབ་གསལ་ཉམས་ཆུང་ནང་ལ། །སྟག་གདན་གཟིག་གདན་བཏིང་ཡོད། །
160



སྟག་གདན་རིག་འཛིན་ཆེན་མོ་བཞུགས། །
ཞབས་བྲོ།
བླ་མ་གཅིག་ལ་མ་ཞུ་བླ་མ་གཅིག་ལ་ཞུ། །
བླ་མ་གཅིག་ལ་རྡོ་རགས་རིན་ཆེན་ཆེན་མོ་ཞུ། །
དཔོན་པོ་གཅིག་ལ་མ་ཞུ་དཔོན་པོ་གཅིག་ལ་ཞུ། །
དཔོན་པོ་གཅིག་ལ་སྔོ་བསངས་མཁའ་ལྡིང་ཞུ། །
གནས་མོ་གཅིག་ལ་མ་ཞུ་གནས་མོ་གཅིག་ལ་ཞུ།
གནས་མོ་གཅིག་ལ་ཕྱོགས་བཞི་བག་བྲོ་ཞུ། །
རྟ་ཐུང་བཅུ་གསུམ་པ།
ཨོམ་སཱ་སྟི།
བཀྲ་ཤིས་བདེ་ལེགས་ཕུན་སུམ་ཚོགས་གྱུར་ཅིག །
སྨྲ་བ་ངག་གི་དབང་ཕྱུག་འཇམ་པའི་དབྱངས། །
དབྱངས་ཅན་ལྷ་མོའི་གཙུག་ལག་འདོད་འཇོའི་དཔལ། །
དཔལ་ལྡན་ཚངས་པ་སྡེ་བཞིའི་བང་མཛོད་འཛིན། །
འཛིན་མའི་མངའ་བདག་རྣམས་ཀྱིས་གཤེགས་པར་གསོལ། །
ཡུལ་འདི་ཡི་ཡུལ་ངོ་མ་ཤེས་ན། །
ཡུལ་འདི་ནི་བཀྲ་ཤིས་ཡར་ལུང་རེད། །
ས་རི་ཀླུང་མེད་པར་ནོར་བུས་ཁེངས། །
ངས་མཛེས་པའི་ཡུལ་འདིར་ལྟ་བའི་དུས། །
ཕུ་ནགས་ཚལ་རྩེ་མོ་དགུང་ལ་བསྙེགས། །
བར་རྩྭ་ཐང་ཕྱུགས་རིག་ས་དཀར་ནག་ཁེངས། །
l61



མདའ་རྒྱུ་ཞིང་འབྲུ་སྣ་ལྔ་ཡི་མཛོད། །
བཀྲ་ཤིས་པའི་གྲོ་སོ་ཕྱེ་མར་འདི། །
ཕྱི་བཀྲ་ཤིས་རྟགས་བརྒྱད་མདངས་དང་ལྡན། །
ནང་རྒྱལ་སྲིད་སྣ་བདུན་མ་ཚང་མེད། །
གཡས་ཕྱོགས་ཕྱེ་མར་ཚོ་པོ་སྤུངས་པ་འདི། །
དབང་ཐང་ལོངས་སྤྱོད་འཕེལ་བའི་རྟེན་འབྲེལ་ཡིན། །
གཡོན་ཕྱོགས་གྲོ་སོ་རི་བོ་སྤུངས་པ་འདི། །
མཐུན་ལམ་ཞལ་བྲོ་ཡོང་བའི་རྟེན་འབྲེལ་ཡིན། །
བཀྲ་ཤིས་བདེ་ལེགས་ཕུན་སུམ་ཚོགས། །
ཨ་མ་བག་དྲོ་སྐུ་ཁམས་བཟང་། །
གཏན་དུ་བདེ་བ་ཐོབ་པར་ཤོག །
བརྒྱ་སྟོང་ནས་བདམས་པའི་ནོར་བུ་འདི། །
དེ་རིང་ཞང་པོས་འབུལ་བར་ཡོང་བ་ཡིན། །
ནོར་བུ་འདི་ནི་དགོས་འདོད་ཀུན་འབྱུང་ཡིན། །
རྟ་འདི་ཡི་རྟ་ཉམས་མ་ཆོད་ན། །
རྟ་འདི་ནི་རླུང་གཤོག་གྲོ་དམར་ཡིན། །
ལམ་མ་ཆོད་ཟེར་བ་གཅིག་ཀྱང་མེད། །
མི་ང་ཡི་མི་ཉམས་མ་ཆོད་ན། ། །
མི་ང་ནི་དཔའ་བོའི་དོན་གྲུབ་ཡིན། །
དོན་མི་འགྲུབ་ཟེར་བ་གཅིག་ཀྱང་མེད། །
ཚད་མེད་བཞི་ཡི་རྟ་ལ་བཞོན། །
རབ་འབྱམས་བདེ་སྟོང་ཟབ་དོན་ཁོང་དུ་ཆུད། །
དེ་རིང་མགྲོན་ཆེན་བསུ་མ་ལ། ༑
162



མཆོད་ཀྱི་ལྷ་མོ་ཆ་གཅིག་ཕེབས། །
ཕྱག་ལ་ཇ་ཁྲ་དངུལ་ཕོར་བསྣམས། །
ཆང་འདི་ཡི་ཆང་ཉམས་མ་ཆོད་ན། །
ཆང་འདི་ནི་བདུད་རྩིའི་ཕབ་རྒྱུན་ཡིན། །
ལྷ་ཚངས་པ་བརྒྱ་བྱིན་ཁྱབ་འཇུག་གསུམ། །
རྒྱ་མཚོ་ནས་བཞེས་པའི་བདུད་རྩི་ཡིན། །
མཆོད་མི་ཉན་ཟེར་བ་གཅིག་ཀྱང་མེད། །
ཇ་ཁྲ་འདི་ཡི་རྒྱུ་ཉམས་མ་ཆོད་ན། །
རྒྱུ་དངུལ་ལ་གསེར་གཡུའི་ཕྲ་རྒྱན་བཏབ། །
རིན་ཆེན་སྣ་ལྔ་མ་ལུས་ཚང་ནས་ཡོད། །
ཡལ་ག་ཚངས་པའི་ལྔ་ལྡན་འདི། །
རྒྱལ་བ་རིགས་ལྔ་མཚོན་བྱེད་ཡིན། །
དངུལ་ཕོར་རྒྱ་དངུལ་རྟ་མིག་ལ། །
ཕྱི་རུ་སྟག་སེང་ཁྱུང་འབྲུག་འགྱིངས། །
ནང་དུ་བདུད་རྩི་འདོད་རྒུ་འཁྱིལ། །
གསེར་ཚགས་གླང་ཆེན་མཆེ་བ་གྱེན་དུ་ལངས། །
རིགས་གསུམ་མགོན་པོ་མཚོན་བྱེད་ཡིན། །
དར་འདི་ཡི་དར་ཉམས་མ་ཆོད་ན། །
དར་འདི་ནི་རྒྱུ་ནག་ཨ་ཤེ་ཡིན། །
ཕྱི་དྲི་མ་མེད་པའི་དཀར་གཙང་འདི། །
སེམས་གངས་ལས་དཀར་བའི་རྟེན་འབྲེལ་ཡིན། །
ནང་འབུ་རས་བལ་ལས་འཇམ་པ་འདི། །
རྒྱུད་བརྩེ་དུངས་ཟབ་པའི་རྟེན་འབྲེལ་ཡིན། །
163



དགེ་རྒན་བཟང་པོའི་གནང་དར་ཡིན། །
དེ་རིང་ཞང་པོའི་མཇལ་དར་དྲི་མེད་འདི། །
ཇ་ཁྲ་གསེར་རྒྱན་གྱི་སྟེང་དུ་འབུལ་ལོ། །
ནོར་བུའི་བཤད་པ།
ཨོམ་སྭཱ་སྟི།
བཀྲ་ཤིས་དཔལ་དུ་ཤར་བའི་དུས་འདི་རུ། །
ང་ཡི་ཟླ་མེད་ནོར་བུ་རིན་ཆེན་འདི། །
དགའ་སྐྱིད་ཡུལ་ལྗོངས་ནང་དུ་འབེབས་པ་ལ། །
བཀྲིས་ཆ་རྐྱེན་མ་ལུས་ཚང་བ་དགོས། །
རྟ་ཕོ་རླུང་གཤོག་གློ་དམར་ལ། །
བཞོན་ན་བཞོན་པའི་ཆིབས་བཀྱག་ཡོད། །
ཀ་མ་རུ་ཡི་ཆིབས་བཀྱག་ཡོད། །
ཐལ་རྡུལ་ལེན་པའི་ཕྱིང་དཀར་དགོས། །
ཁྲི་བཞིས་བཀྱག་པའི་རྒྱ་ལྕོག་གྲུ་བཞིའི་སྟེང་། །
ཕྱིང་དཀར་རི་མོ་འཇའ་འོད་ལྡན་པ་དགོས། །
རྒྱ་ཡི་རྒྱུ་རུམ་སྤུས་ལེགས་དགོས། །
རི་མོ་སྟག་རིས་གཟིག་རིས་དགོས། །
ལྡེའུའི་བཀྲ་ཤིས་རྟགས་བརྒྱད་དགོས། །
བཟའ་བཏུང་རི་ལྟར་སྤུངས་པ་དགོས། །
དར་སྣ་ལྔ་གསུམ་བཅོ་ལྔ་དགོས། །
ལམ་གདནུ་དཀར་འཇམ་སྤུ་ཕྲུག་དགོས། །
དེ་རྣམས་མ་ལུས་འཛོམས་ཡོད་ན། །
164



ཞང་ཆེན་ངས་ནོར་བུ་ཕབ་ཆོག །
སྒོ་མོ་ཕྱི་སྒོའི་བཤད་པ།
ཨོམ་སྭཱ་སྟི།
བཀྲིས་སུ་གྱུར་ཅིག །
བདག་ཞང་པོས་ཕྱི་སྒོའི་བཤད་པ་འབུལ། །
ས་པད་མ་འདབ་བརྒྱད་བཀྲམ་པའི་སྟེང་། །
གནམ་འཁོར་ལོ་རྩིབས་བརྒྱད་ཕུབ་པའི་འོག །
བར་རྡོ་ཁང་སྨུག་པོའི་ཕྱོགས་ཁག་ལ། །
སྒོ་ཕྱི་སྒོ་འདི་ལ་བསྟོད་པ་ཚིག་གསུམ་འབུལ། །
རྒྱ་སྡེ་ཁྲོམ་པ་སྙན་དབང་གསན་པར་ཞུ། །
སྒོ་མོ་དཔག་བསམ་ཤིང་ལས་བཟོས། །
ཡས་ཐེམ་སེར་པོའི་གསེར་ལས་བཟོས། །
གསེར་བརྒྱ་འགྲན་ཟླ་ནུས་པ་ཡོད། །
མས་ཐེམ་སྔོན་མོའི་གཡུ་ལས་བཟོས། །
གཡུ་གྲོ་དཀར་འགྲན་ཟླ་ནུས་པ་ཡོད། །
རུ་བཞི་སྨུག་པོའི་མཆོང་ལས་བཟོས། །
མཆོང་དཔལ་རབ་འགྲན་ཟླ་ནུས་པ་ཡོད། །
ཨ་ཤིང་དཀར་པོའི་དུང་ལས་བཟོས། །
དུང་གཡས་འཁྱིལ་འགྲན་ཟླ་ནུས་པ་ཡོད། །
སྒོ་འབོར་དངུལ་གྱི་སྦུབས་ཆལ་ཡོད། །
སྒོ་འབོར་དངུལ་གྱི་སྦུབས་ཆལ་ལ། །
ཨ་ལོང་དངུལ་གྱི་ཁ་སྤྲོད་ཡོད། །
165



ལུང་ཐག་དར་ཚོན་སྣ་ལྔ་ཡོད། །
ལུང་ཐག་དར་ཚོན་སྣ་ལྔ་ལ་། །
མདུད་པ་གྲུ་བཅིངས་བརྒྱད་སྒྲིལ་ཡོད། །
བས་འབུར་སྐར་མ་སྨིན་དྲུག་ལ། །
ཤམ་བུ་ལྷོ་སྤྲིན་འཁྱུག་པ་འདྲ། །
དེ་རིང་ཞང་ཆེན་ངའི་དར་ཚོན་བཀྲིས་དགུ་བརྩེགས་འདི། །
སྒོ་འབུར་གསེར་ཤོག་དང་གཡུ་ཤོག
དངུལ་གྱི་ཨ་ལོང་ཆུ་སྲིན་ཁ་སྤྲོད་ཀྱི་སྟེང་དུ་འབུལ་ལོ། །
སྒོ་མོ་བར་སྒོའི་བཤད་པ།
ཨོམ་སྭཱ་སྟི།
བཀྲ་ཤིས་མི་འགྱུར་གནས་འདིར་དཔལ་དུ་འཁྱིལ། །
སྒོ་བར་སྒོ་འདི་ལ་བསྟོད་པ་ཚིག་གསུམ་ཡོད། །
སྒོ་མོ་འདི་ལ་རིན་ཐང་ལོན་ས་མེད། ། །
རིན་ཆེན་མ་ལུས་སྤུངས་པའི་སྒོ་མོ་ཡིན་། །
མས་ཐེམ་ཙན་དན་དཀར་པོས་བཟོས། །
སྤོས་ཀྱི་དྲི་བསུང་ལྷང་ལྷང་འཐུལ། །
ཡས་ཐེམ་ལྷ་ཤིང་ཤུག་པས་བཟོས། །
དཀར་པོ་རྡོ་རྗེ་ཕ་ལམ་ཡོད། །
སྒོ་མོ་ཙན་དན་དམར་པོས་བཟོས། །
དམར་པོ་བྱུ་རུའི་སྡོང་པོའི་མདོག །
ཡ་ཤིང་དཔག་བསམ་ཤིང་གིས་བཟོས། །
སྔོན་པོ་ཨིནྟནིལའི་མདོག །
166



ཤམ་བུ་དཀར་དམར་ཁྲ་རིས་ཅན། །
རྒྱ་མཚོའི་ཆུ་རིས་འཕྱུར་བ་འདྲ། །
དཀར་པོ་དངུལ་གྱི་སྦྲེལ་ལྕགས་ལ། །
སེར་པོ་གསེར་གྱི་སྒོ་ལྕགས་ཡོད། །
ང་ཞང་པོའི་རྒྱ་དར་འདི། །
སྒོ་འབུར་གསེར་ཤོག་གི་སྟེང་དུ་འབུལ། །
བསམ་དོན་མཐའ་དག་འགྲུབ་པར་ཤོག །
བཀྲ་ཤིས་པའི་སྒོ་མོ་འདི་དོན་འགྲུབ་པའི་ཞང་ཆེན་ངས་ཧོབ་སྟེ་ཕྱེ་ཆོག
རྡོ་སྐས་ཀྱི་བཤད་པ།
ཨོམ་སྭ་སྟི། བཀྲ་ཤིས་ཁང་བཟང་གཞལ་མེད་ནང་། །
དབང་ཆེན་གསེར་གྱི་ས་གཞི་ལ། །ལྷུན་གྲུབ་ནོར་བུ་རྡོ་ཡི་ཁམས། །
སེའུ་བང་རིམ་བརྩེགས་པ་འདི། །རི་རྒྱལ་ལྷུན་པོའི་བང་རིམ་འདྲ། །
རྡོ་བཀྱག་དང་པོ་གསེར་ལས་གྲུབ། །གཉིས་པ་སྔོན་མོའི་གཡུ་ལས་གྲུབ། །
གསུམ་པ་སྨུག་པོའི་མཆོང་ལས་གྲུབ། །བཞི་པ་ཨིནྟནི་ལས་གྲུབ། །
ལྔ་པ་རྡོ་རྗེ་ཕ་ལམ་ལ། །དྲུག་པ་པད་མ་ར་ག་ཡིན། ། །
བདུན་པ་དམར་པོའི་བྱུ་རུ་དང་། །བརྒྱུད་པ་དཀར་པོའི་མུ་ཏིག་ཡིན། ། །
དགུ་པ་དྭངས་པོའི་ཤེལ་ལས་གྲུབ། །རྡོ་བཀྱག་དགུ་ཡི་བཤད་པ་རྫོགས། །
ང་ཞང་པོའི་བཀྲིས་མཇལ་དར་འདི། །
རྡོ་བཀྱག་ནོར་བུའི་བང་རིམ་འདིའི་སྟེང་དུ་འབུལ། །
ཀུ་བའི་བཤད་པ།
བཀྲིས་ཁང་བཟང་འགྱུར་མེད་བརྟན་པ་ལ། །
167



ཕྱི་མ་འགྱུར་རིན་ཆེན་རྩིག་པ་དང་། །
ནང་མ་འགྱུར་ཙན་དན་ཀ་བ་ཡོད། །
ཀ་བ་འདི་ལ་ཀ་འཁོར་བཅུ་གསུམ་ཡོད། །
དང་པོ་ཀ་བཀྱག་རིན་ཆེན་ཟུར་བརྒྱད་དང་། །
གཞུ་རིང་དང་ནི་གཞུ་ཐུང་པད་གདུང་གསུམ། །
མ་བྲལ་པད་མ་ཆོས་བརྩེགས་དང་། །
གདུང་དང་གདུང་ཁེབས་གདུང་གདན་བཅས། །
ཀ་འཁོར་བཅུ་གསུམ་དེ་ནས་ཚང་། །
ཕོ་རབ་དེ་གསེར་གྱི་ཀ་བ་འདྲ། །
འགྱུར་བ་མེད་པའི་ངང་དུ་གནས། །
མོ་རབ་དེ་གཡུ་ཡི་གདུང་མ་འདྲ། །
གས་ཆག་མེད་པའི་ངང་དུ་གནས། །
ལྕམ་དང་དྲལ་མ་བུ་ཕྲུག་འདྲ། ། །
སྔར་ཡང་འཛོམས་ལ་ད་ཡང་འཛོམས། །
འཛོམས་པའི་རྟེན་འབྲེལ་རྟ་མགོ་མེ་འབར་དང་། །
ནོར་བུ་དགའ་འཁྱིལ་གྱི་སྟེང་དུ་ང་ཞང་པོའི་རྒྱ་དར་
བསོད་ནམས་ཁ་བཏགས་འདི་འབུལ་ལོ།
འཛུགས་བན་གྱི་བཤད་པ།
ཁྲི་བཞིས་བཏེགས་པའི་རྒྱ་ལྕོག་སྟེང་། །འཛུགས་བན་ཡོན་ཏན་ཀུན་འདུས་འདི། །
སྒོར་མོ་བྱུ་རུའི་སྡོང་པོ་འདྲ། །ཕྱི་དེ་ཉི་མའི་འོད་ཟེར་འདྲ། །
ལུང་གཉིས་ཆུ་སྲིན་ཁ་སྤྲོད་འདྲ། །ནང་དུ་འདོད་རྒུའི་རྒྱ་མཚོ་འཁྱིལ། །
དེ་ནས་ཧུབ་གསུམ་མཆོད་སོང་ན། །ངན་སོང་བཀག་པའི་བདུད་རྩི་ཡིན། །
168



མཁའ་འགྲོ་འབུམ་གྱི་བྱིན་རླབས་ཡིན། །ང་ཞང་པོའི་བཀྲ་ཤིས་ཁ་བཏགས་འདི། །
འཛུགས་བན་མངའ་ཐང་འཛོམས་པའི་སྟེང་དུ་འབུལ་ལོ། །
སྐས་འཛེགས་ཀྱི་བཤད་པ།
ཨོམ་སྭཱ་སྟི།
བཀྲ་ཤིས་བདེ་ལེགས་ཕུན་སུམ་ཚོགས། །
སྟེང་ཕྱོགས་ལྷ་ལ་འགྲོ་བའི་ལམ་བུ་ལ། །
སྐས་འཛེགས་རིང་མིན་ཐུང་མིན་འབྲིང་ཚད་ཁྱེར། །
བདག་ཞང་པོའི་མངའ་ཐང་འཁྱོག་པའི་མགྲོན་སྐས་ཤིག་ཨེ་ཡོད་དམ། །
དེ་ཡོད་ན་ང་ཡིས་བསྟོད་པ་ཚིག་གསུམ་འབུལ། །
སྐས་རུ་གཡས་དེ་སེར་པོའི་གསེར་ལས་བཟོས། །
རྒྱལ་པོ་གསེར་ཁྲིའི་སྟེང་ལ་བཞུགས་པ་འདྲ། །
སྐས་རུ་གཡོན་དེ་སྔོན་མོའི་གཡུ་ལས་བཟོས། །
བཙུན་མོ་གཡུ་ཁྲིའི་སྟེང་དུ་བཞུགས་པ་འདྲ། །
གདན་བུ་རིན་ཆེན་མ་ལུས་འཇོམས། །
བྱུ་རུའི་སྡོང་པོ་བསེ་རུའི་རྭ། །
གླང་ཆེན་མཆེ་བ་ཤཱ་བའི་རྭ། །
སྐས་འཛེགས་འདི་ལ་འཛེགས་པ་ལ། །
བློ་སྟོབས་ཆེ་བའི་ཕོ་གསར་དགོས། །
ཡོད་དུ་འོང་བའི་མཛེས་མ་དགོས། །
ཞབས་གོཞས་མཁས་པའི་ཞང་ཆེན་དགོས། །
དེ་རིང་ཞང་ཆེན་ངའི་ཁ་བཏགས་ལྷོ་སྤྲིན་དཀར་པོ་འདི། །
སྐས་འཛེགས་པད་མ་དཀར་པོའི་སྟེང་དུ་འབུལ་ལགས་སོ། །
_169



དར་ལྕོག་གི་བཤད་པ།
བཀྲིས་ཉི་ཟླས་ནམ་མཁའི་ཁྱབ་གྱུར་ཅིག ། །
དེ་རིང་གཟའ་སྐར་བཟང་བའི་ཉིན་མོ་འདིར། །
ཞང་ཆེན་ང་ཡིས་བཀྲིས་དར་ལྕོག་འཛུགས། །
དེང་ནས་བཟུང་སྟེ་བརྩེ་བའི་མཛའ་གཅུགས་གཉིས། །
འཇིག་རྟེན་སྐྱོང་བའི་ཉི་མ་དང་པོ་ཡིན། །
དེ་ལ་རྟེན་འབྲེལ་དང་པོའི་དར་ལྕོག་འཛུགས། །
དར་ལྕོག་འདི་ཡི་བཤད་པ་འབུལ་དགོས་ན། །
དར་ཤིང་ཀོང་པོའི་ཡུལ་ནས་དྲངས། །
ཤིང་སྣ་བཅོ་བརྒྱད་ཚང་ནས་ཡོད། །
དར་སྣ་ལྔ་ཡི་བཤད་པ་ཡོད། །
དར་སྔོན་པོ་ཁ་གང་གྲུ་བཞི་འདི། །
ནམ་མཁའ་སྔོན་པོའི་གཟུགས་བརྙན་ཡིན། །
དར་དཀར་པོ་ཁ་གང་གྲུ་བཞི་འདི། །
སྤྲིན་བཟང་དཀར་པོའི་མཚོན་བྱེད་ཡིན། །
སྦྲང་ཆར་ཟིལ་མའི་ཕ་མ་ཡིན། །
དར་དམར་པོ་ཁ་གང་གྲུ་བཞི་འདི། །
ཤིང་འབྲས་དམར་པོའི་མཚོན་བྱེད་ཡིན། །
འབྲས་ལྡན་སྟོན་གྱི་རྒྱན་ཆ་ཡིན། །
དར་ལྗང་ཁུ་ཁ་གང་གྲུ་བཞི་འདི། །
ལོ་ཡག་ལྗང་པའི་མཚོན་བྱེད་ཡིན། །
ཆར་ལྡན་དབྱར་གྱི་རྒྱན་ཆ་ཡིན། །
དར་སེར་པོ་ཁ་གང་གྲུ་བཞི་འདི། །
170



འབྲུ་རིགས་ཕུང་པོའི་མཚོན་རྟགས་ཡིན། །
བང་མཛོད་ཁེངས་པའི་རྟེན་འབྲེལ་ཡིན། །
དར་ལྕོག་འཛུགས་པའི་ཁ་ཕྱོགས་ལ། །
བྱུང་ན་དཀར་རྩིས་ནག་རྩིས་ཤེས་པ་དགོས། །
མ་མཐར་གཞི་གནས་བཅུ་གཉིས་ཤེས་པ་དགོས། །
ཤར་སྟོད་སྟག་ལ་ཤར་སྨད་ཡོས། །
ཤར་ལྷོའི་མཚམས་སུ་འབྲུག་གནས་སོ། །
ནུབ་སྟོད་སྤྲེལ་ལ་ནུབ་སྨད་བྱ། །
ནུབ་བྱང་མཚམས་སུ་ཁྱི་གནས་སོ། །
བྱང་སྟོད་ཕག་ལ་བྱང་སྨད་བྱ། །
བྱང་ཤར་མཚམས་སུ་བླང་གནས་སོ། །
ཤར་ཕྱོགས་འབྱུང་བ་ཤིང་གི་ཁམས། །
ལྷོ་ཕྱོགས་འབྱུང་བ་མེ་ཡི་ཁམས། །
ནུབ་ཕྱོགས་འབྱུང་བ་ལྕགས་ཀྱི་ཁམས། །
བྱང་ཕྱོགས་འབྱུང་བ་ཆུ་ཡི་ཁམས། །
དབུས་ཕྱོགས་འབྱུང་བ་ས་ཡི་ཁམས། །
ཁམས་དང་ལོ་རྟགས་སྤར་ཁ་སོགས་དང་འགལ་བ་མེད་པར་ཁ་ཕྱོགས་
ཏེ་དར་ལྕོག་འཛུགས་སོ། ། ། ། །
171



གཉིས་པ། དམངས་ཁྲོད་ཚིག་རྒྱག
གསེར་གྱི་རི་ལ་འགྲོ་བར། །ལྕགས་ཀྱི་ལྷམ་ཆུང་དགོས་ཀྱིས། །
བྲག་ལ་རྡུང་ཁ་རྒྱག་པར། །གཡུ་ཡི་རྭ་ཅོ་དགོས་ཀྱིས། །
ལྷམ་གོག་རྙིང་པའི་བྲེག་ཧྲུག །ང་ལ་མི་དགོས་དབྱུགས་བྱུང་། །
ཁྱེད་ཀྱི་ཞྭ་མོའི་རྒྱན་ཆ། །ཡོང་བ་འདུག་ན་སྒུགས་ཤིག །
ཁྱེད་ནི་རྒྱ་གར་རྒྱལ་པོ། །ང་ནི་རྒྱ་ནག་རྒྱལ་པོ། །
ལྟ་བ་མཐོང་རེས་མ་གཏོགས། །ལམ་བུར་གཡོལ་རེས་མི་འདུག །
མཇིང་པ་སྦོམ་པོ་ཡོང་ཡས། །ཨ་ཕ་གླིང་གི་རྒྱུད་རེད། །
མཆུ་ཏོ་རྣོ་པོ་ཡོང་ཡས། །ཨ་མ་པུ་ཤུད་རྒྱུད་རེད། །
གམ་པ་ལ་མོ་སྒུགས་ཤིག །ལ་བཙས་ཁྱེད་ཀྱང་སྒུགས་ཤིག །
ཁྱེད་རང་འདི་ག་གྱིས་ཤིག །ལ་བཙས་སྟ་རེས་བཅད་ཆོག །
ཇ་དེ་དང་པོའི་དུས་ནས། །གཉིས་པའི་མདོག་ལས་མེད་ན། །
ཚོང་དཔོན་དར་རྩེ་མདོ་ལ། །ཕྱིན་དང་མ་ཕྱིན་མི་འདུག །
172



ཁམ་སྡོང་མཐོ་པོའི་འབྲས་བུ། །སྨིན་ན་ས་ལ་ཟག་ཡོང་། །
དོན་མེད་རྡོ་ཡི་བང་ཆེན། །གཏོང་བ་གནང་ནས་གང་ཡོང་། །
རི་དེ་བདུད་རི་ནག་པོ། །ཕག་པའི་ཟེ་ལས་རྩུབ་པ། །
དེ་ལ་ལྷ་བྱ་བཞག་ནས། །འདྲེ་བྱ་འཁོར་གྱི་མ་རེད། །
མེ་ཏོག་ཁོག་མའི་ནང་ལ། །སྐྱེ་སྟངས་དེ་ལས་མེད་ན། །
བསམ་བློ་བུམ་པའི་ནང་ལ། །བཏང་དང་མ་བཏང་མི་འདུག །
གཏམ་དེ་དེ་གས་འཐུས་སོང་། །ལ་ཕུག་ཚྭ་ཡིས་ཐུལ་སོང་། །
ང་ལ་མི་དགོས་བཞེས་ཐུག །སུ་ཡིས་བཞེས་ནའི་བཞེས་ཤིག །
ཆུ་མོ་ཡར་རྒྱབ་གཙང་པོ། །འགྱུར་པའི་ཆུ་ཞིག་མ་རེད། །
ཆུ་སྣ་མང་པོ་འཛོམས་དུས། །དེ་ཡང་བརྟན་པ་མི་འདུག །
ཁྱེད་རང་ནམ་མཁའ་མཐོ་སོང་། །ང་རང་ས་གཞི་དམའ་སོང་། །
ཞབས་བྲོ་བར་སྣང་ཁམས་ལ། །འཁྲབ་པར་འཁྲབ་ས་མི་འདུག །
རྟ་ལ་བཞོན་པ་མ་གཏོགས། །ཡོབ་ལ་རྐང་པ་བཅུག་མེད། །
གལ་སྲིད་རྟ་ཕོས་དབྱུགས་ཀྱང་། །ཡོབ་འདྲེད་བཏང་དོགས་མི་འདུག །
དགའ་པོ་ཤིག་ཙམ་བྱས་པས། །མི་ཁ་གཡག་ཙམ་ཟུག་བྱུང༌། །
གཡག་རོ་ཤིག་ལ་བཀལ་ནས། །མི་ཁ་ཟློག་པར་འགྲོ་དགོས། །
f73



ལས་དང་ལས་འཕྲོ་ཟེར་བ། །བཙན་རང་དྲག་པ་མ་གཏོགས། །
བྱམས་པའི་ཞལ་ལ་བལྟས་ན། །སྐྱུག་པ་ཤོར་ལས་མི་འདུག །
སེམས་ལ་ཕོག་པའི་སྐད་ཆ། །བཤད་སོང་ཚར་ནས་མེད་པར། །
ཁ་ལ་སྤགས་ཀྱི་ལྷན་པ། །བསྐྱོན་པ་གནང་ནས་གང་ཡོང་། །
ཆུ་ལ་ཟམ་པ་མེད་ན། །བརྒལ་རྒྱུའི་ཐབས་ལས་མི་འདུག །
བྱམས་པར་བརྩེ་དུངས་མེད་ན། །བྲལ་རྒྱུའི་ཐབས་ལ་མི་འདུག །
བྱམས་པ་ལུས་གཅིག་སེམས་གཉིས། །དབུ་སྔས་མཉམ་དུམ་མ་རྒྱག །
ལུས་ལ་འབྱར་རྒྱུ་མེད་ནའི། །མཐའ་མ་ཁ་མཆུའི་རྒྱུ་རེད། །
ཁྱེད་ཀྱིས་ད་ལོ་གསུང་གསུང་། །ན་ནིང་གསུངས་པ་གནང་ན། །
སྣམ་བུ་དཀར་པོའི་ཚོས་མདོག །ག་པར་འགྱུར་འགྱུར་ཡིན་འགྲོ། །
དབྱར་ཁ་འོང་ཁའི་དཀྱིལ་ནས། །སྐྱེ་དང་མང་པོ་སྐྱེས་ཡོང་། །
སྐྱེ་ཚད་ཞལ་ལ་མཆོད་ན། །ནམ་ཞིག་དུག་དང་འཕྲད་ཡོང་། །
དཀར་པོ་བྱེ་མའི་སྒང་ལ། །ནག་པོ་སྡིག་པ་རྭ་ཙ། །
ལྕགས་ཀྱི་ལྷམ་ཆུང་བཞེས་ནས། །དྲད་དྲད་གནང་བར་ཕེབས་དང༌། །
ལྕང་གསེབ་སྟུག་པོའི་ནང་ལ། །འདྲ་པོ་མེད་པ་མ་རེད། །
བུ་མོ་ཁྱེད་ལ་མ་གཏོགས། །རྣམ་པ་མེད་པ་མ་རེད།
174



ཤིང་དེ་སྒྲོལ་མ་ཤིང་ལ། །སྒྲོ་ལོ་མེད་པས་ལས་སོང་། །
ཁྱེད་ལ་སྒྲོ་ལོ་བྱུང་ན། །ས་ཡིས་འཁྱོག་ས་མ་རེད། །
སེམས་པ་ཕར་ཤོར་མེད་པའི། །ཚུར་ཤོར་ཧམ་པ་ཆེ་བ། །
ཤ་ལ་ཚིལ་ལུ་མེད་པར། །གོང་ཐང་ཧམ་པ་ཆེ་བ། །
ཤར་རི་མཐོ་བ་མ་རེད། །ནུབ་རི་དམའ་བ་མ་རེད། །
བྱ་དེ་ཐང་དཀར་རྒོད་པོ། །བབ་ས་མེད་པ་མ་རེད། །
མཐོ་ན་མཐོ་ཞག་མ་གསུངས། །རྒོད་པོའི་སྡོད་ས་བྲག་རེད། །
དམའ་ན་དམའ་ཞིག་མ་གསུངས། །ཉ་མོའི་སྡོད་ས་ཆུ་རེད།
སྤྱང་སྟོད་ཡ་གིའི་རྩྭདེ། །གནའ་གཡག་དཀར་པོས་བཟས་སོང་། །
ར་མོ་ངུ་ཤར་མ་རྒྱག །ཟ་གིན་ཟ་གིན་ཤོག་དང་། །
ཁམ་བུ་རྡོག་པོ་གཅིག་ལ། །ཧམ་རྒྱུགས་དེ་འདྲ་ཡོད་ན། །
ཁམ་སྡོང་སྒལ་པར་འཁུར་ན། །ཧམ་རྒྱུགས་གང་འདྲ་མེད་མ། །
གད་མོ་མ་ཤོར་དགུ་ཤོར། །ཕུ་ཐུང་ནང་ནས་ཤོར་གྱིས། །
ཕུ་ཐུང་རལ་པ་ཡིན་ནའི། །དེ་གའི་ནང་ནས་ཤོར་གྱིས། །
སྤང་ལ་ཕྱིན་པ་མ་གཏོགས། །སྤང་རྩྭ་ཟ་གི་མ་རེད། །
ཞལ་ཤོབ་ཞུས་པ་མ་གཏོགས། །སྐུ་ལུས་འདྲེས་ཀྱི་མ་རེད། །
175



མགོ་ལ་སྐྱེས་པའི་སྐྲ་དེ། །ལན་བུ་གསུམ་ལས་མི་འདུག །
དེ་ལ་ཤིག་དང་སྲོ་མས། །གནས་ར་བསྐོར་ནས་བསྡད་ཞག །
མགོ་དེ་འ་ཟིང་སྤུ་ཟིང་། །ནམ་མཁའི་བྱ་ཡང་འདྲོགས་སོང་། །
ལྷམ་གོག་ཨ་ཁྲ་སྦ་ཁྲ། །ས་ལ་ཕྱགས་མ་རྒྱག་གིས། །
མགོ་དེ་སུ་ལུ་མགོ་ལ། །སྤྱི་ལོའི་རེ་བ་མ་གནང༌། །
ཁ་དེ་སྤྲེའུ་མདོག་ལ། །ཞིམ་པོའི་རེ་བ་མ་གནང་། །
མ་ཞུས་ལགས་དང་མ་ཞུས། །སྲན་མའི་བཞེས་ཐུག་མ་ཞུས། །
ཁ་ལ་མ་འཐུང་གོང་ནས། །ཞེན་པ་གཏིང་ནས་ལོག་བྱུང༌། །
བྲག་ལ་ཕུར་པ་བརྒྱབ་ན། །མ་ཟུག་རང་ནི་མི་འདུག །
བླ་མ་ཨོ་རྒྱན་པད་མའི། །ཐུགས་ལ་ཕོག་དོགས་འདུག་གོ །
ཁྱི་ར་དགོན་པོ་རྡོ་རྗེ། །བྲག་ལ་ཉེས་བརྡུངས་མ་གཏོང་། །
ཤ་བ་ཟིན་རྒྱུ་མེད་པར། །ལུང་ཆུང་ཁྱི་རས་བརྒྱངས་ཤོག །
ལྟོ་གོས་ཁྱེད་རང་འདྲ་བ་། །བུ་མོ་ང་ལ་མེད་དེ། །
སྐྱེ་སའི་རིགས་ཁུངས་ཆ་ནས། །སུ་ལ་སྨོན་དགོས་མི་འདུག །
སྟོད་ཁོག་གསེར་ཡང་མ་རེད། །སྨད་ཁོག་དངུལ་ཡང་མ་རེད། །
ཤ་དང་པགས་པའི་ཆུང་འདྲིས། །ག་ནས་འཚོལ་འཚོལ་ཡིན་འགྲོ། །
176



ཆུང་འདྲིས་ཆུང་འདྲིས་ཞེས་པ། །ཆུང་ནས་གཤིབ་རྒྱུ་མ་བྱུང་། །
གཏན་གྲོགས་གཏན་གྲོགས་ཟེར་ཡང་། །གཏན་ལ་ཕབ་ཡས་མི་འདུག །
ཆུ་ལ་ཆར་པའི་སྐྱོ་རོགས། །གནང་དང་ཞེས་པ་མ་གཏོགས། །
དེ་འདྲའི་ལུང་པའི་ས་ཟད། །རྡོ་ལ་ཐུག་པ་མ་རེད། །
ཁྲུང་ཁྲུང་བྱུང་ལ་ཐད་དུས། །ཕག་པ་ཇུས་གཏོགས་མ་བྱེད། །
ཕག་པ་ཕག་ཚང་ནང་ལ། །མགོ་བཏུམས་བརྒྱབ་ནས་བཞུགས་ཤིག །
ཁྱེད་ནི་གསེར་ཟངས་སྐུ་རེད། །ང་ནི་འདམ་པའི་ལྷ་རེད། །
ལྷ་ཁང་གཅིག་གི་ནང་ལ། །མཉམ་དུ་མ་བྱུང་ཚར་སོང་། །
རྒྱ་གར་ཞྭ་མོའི་འོག་ནས། །རྣམ་རྒྱལ་སྟེར་བཟོ་དོད་པ། །
སྟེར་བཟོ་དོད་ནས་གང་ཡོང་། །དབང་པོའི་མིག་ཀྱང་མི་འདུག །
རྩམ་པ་ཐང་ཁུག་གང་ལ། །རྟེན་སའི་རྟེན་ཁུངས་མེད་དེ། །
སྣང་བ་ཡར་ཀླུང་གཞུང་གི། འཇོལ་མོའི་ལས་ལས་སྐྱིད་པ། །
གཡག་ཁྱོད་སྤང་རྩྭ་ཟོས་ཤིག །རྟ་ཕོས་ན་རྩྭ་བཟས་ཆོག །
མི་མཐུན་རྟ་གཡག་མགོ་སྦྲེལ། །མཉམ་དུ་སྦྲེལ་ནས་གང་ཡོང་། །
ཁྱེད་རང་བླ་མའི་ཐུགས་རིས། །རྒྱས་ལྟ་རྒྱས་པོ་འདུག་ཀྱང། །
སྤང་ལ་ཐེལ་རྩེ་རྒྱག་མཁན། །ཤོད་པ་གནང་རྒྱུ་ཨེ་ཡོད། །
177



ང་རོང་བླ་མའི་ཐུགས་རིས། །རྒྱུས་ལྟ་རྒྱས་པོ་མེད་ནའི། །
སྤང་ལ་ཐེལ་རྩེ་རྒྱུག་མཁན། །གཡང་དཀར་མིན་ན་གང་ཡིན། །
ཁྱེད་རང་བླ་མའི་ཐུགས་རིས། །རྒྱུས་ལྟ་རྒྱས་པོ་འདུག་ཀྱང་། །
སྤང་ལ་འཇག་མ་རྒྱག་མཁན། །ཤོད་པ་གནང་རྒྱུ་ཨེ་ཡོད། །
ང་རང་བློ་མའི་ཐུགས་རིས། །རྒྱུས་དང་རྒྱུས་པོ་མེད་ནའི། །
སྤང་ལ་འཇག་མ་རྒྱག་མཁན། །གཡང་དཀར་མིན་ན་གང་ཡིན། །
རྟ་ཕོ་རྟ་རའི་ནང་ནས། །ངར་ངར་ཕིག་ཕིག་མ་གནང༌། །
ཁྱོད་ལ་རྒྱ་ནག་རྒྱལ་པོའི། །གསེར་སྲབ་གཡོག་མཁན་མི་འདུག །
མ་མཐོང་མཐོང་མདོག་ཁ་པོ། །ལྕང་གླིང་བྱེའུ་ཆུང་འཇོལ་མོ། །
མཐོང་ན་རྒྱུ་ལམ་འགྲུལ་པ། །གར་སོང་ཤོད་རོགས་གནང་དང་། །
ལྕང་མ་ལྕང་གསར་སྒང་ལ། །འཇོལ་མོ་འཇོལ་གསར་བབས་ཡོད། །
འཕུར་སོང་ཟེར་མཁན་ཡོད་ན། །ཕུར་དུ་ཆོག་པ་ཡོད་དོ། །
སྐུ་ཀས་བསགས་པའི་ཚང་དེ། །འུག་པས་འཕྲོག་རྒྱུ་ཡོད་ན། །
བྱ་ཆེན་ཁུ་བྱུག་ཕེབས་དུས། །བཀའ་མོལ་ག་ལེར་ཞུས་ཆོག །
ཐ་མག་སྒམ་ཆུང་འཁྱེར་ནས། །བུ་ཆུང་སློང་སར་མ་ཕྱིན། །
མགོ་རས་ཟིང་སྐུ་འཁྱེར་ནས། །བུ་མོ་སློང་སར་སླེབས་བྱུང་། །
178



ཁྱེད་རང་པད་མའི་པད་སྡོང་། །མ་རེད་ཞུ་མཁན་མིན་འདུག །
ང་རང་ཉམ་ཆུང་ཕྲུ་གུ། །ཁ་རོགས་ཞོགས་རོགས་གནང་དང་། །
མི་རྟག་འཆི་བ་ཨོ་ཞེ། །ལོ་གསུམ་དགོངས་པ་སྟེར་རོགས། །
ང་རང་རང་མགོ་ཐོན་ཆོག །མི་ལ་བལྟ་དགོས་ཡོད་དོ། །
ལྕང་མ་སྐྱེས་ཡག་ཡིན་ཟེར། །སྐྱེ་ལོ་ངོམས་སར་སླེབས་བྱུང་། །
གཉིས་པ་རྒྱ་ལྕང་ཡིན་ཟེར། །ཁོག་པ་དྲིས་པར་སླེབས་བྱུང་། །
ཟླ་བའི་དཀྱིལ་ལ་བཞུགས་པའི། །རི་བོང་བློ་ལྡན་ཤེས་རབ། །
ཁྱེད་ལ་ཁོག་སྤྱང་ཡོད་ན། །བདག་ལ་ཞལ་བསང་གནང་རོགས། །
ཕོ་རོག་ཁྲག་གི་སྒང་ལ། །མང་བྱ་གཏོང་མདོགས་ཁ་པོ། །
ཁ་ལ་རུས་པ་འཁྱེར་ནས། །མང་བྱ་གང་འདྲ་གཏོང་ཀ །
ཁྱེད་དང་ང་གཉིས་ཆ་རེད། །མཆུ་ཏོ་དམར་པོ་ཆརེད། །
ཕོ་རོག་སིའུ་འབྲུ་བཀོག་ན། །ང་གཉིས་གཉིས་པོའི་དགེ་རེད། །
དཀར་པོ་བྱེ་མའི་དཀྱིལ་ལ། །ནག་པོ་སྡིག་པ་རྭ་ཛ། །
ལྕགས་ཀྱི་སྐམ་པ་འཁྱེར་ནས། །ཀྲིག་ཀྲིག་གཏོང་བར་ཤོག་དང་། །
ཁྱེད་རང་གསུངས་དགོས་མ་རེད། །གསུངས་མཁན་དཔོན་པོ་ཡོད་རེད། །
ཁྱེད་རང་དཀྲོག་གོ་མ་རེད། །དཀློག་མཁན་ལིང་ཤང་ཡོད་རེད། ། །
179



རྟ་ཕོས་རྒྱུགས་ཀྱིས་བསམ་ནས། །བོང་བུས་རྒྱུགས་པར་མ་ཡོང་། །
བུང་བུ་གཡུ་ཐོག་ཟམ་པའི། །ཟམ་མིག་ནང་ལ་ལྷུང་ཡོང་། །
ཨིནྟནིལ་མ་རེད། །རྡོ་རྗེ་ཕ་ལམ་མ་རེད། །
གཡུ་ཐོག་ཟམ་པའི་འོག་གི །ཉ་མོ་ཤི་བའི་རོ་རེད། །
ཐུག་པ་སྣ་གསུམ་རྣ་མེད། །གནམ་ལ་འཚོང་རྒྱག་མ་བྱེད། ། །
ད་ལྟ་ཟ་རུའི་ངོ་བྱས། །མར་ལ་བཞུགས་རོགས་གནང་དང༌། །
དོ་དབོདང་དོ་དགོང་འཁྲབ་གཞས། །སང་དགོང་སང་དགོང་འཁྲབ་གཞས། །
གནངས་དགོང་སྡེ་བ་གཞུང་གི །འཁྲབ་གཞས་ཆེན་པོ་ཞུས་མཆོག །
ཤ་གཅིག་ཟས་པའི་རུས་ཁོག །ལ་མོའི་བརྒྱུབ་ལ་གཡུག་ཡོད། །
དེ་ལ་འབ་རས་རྒྱག་མཁན། །སྣང་བ་འཁྲུལ་འཁྲུལ་ཡིན་འགྲོ། །
ཆུ་མོ་ཆུ་རིས་ཤིག་ཤིག །རླུང་བུའི་རྒྱུག་ཕྱོགས་ཡིན་འགྲོ། །
ང་ཚོ་ཆུང་ཆུང་ཆུངརོགས། །གོམས་པའི་རྒྱབ་ཕྱོགས་ཡིན་འགྲོ། །
སྤང་སྟོད་མ་གིའི་སྒང་ལ། །བོང་བུ་སྔོ་རྒྱལ་སླེབས་བཞག །
མཐོང་མགོ་གཡོག་མཁན་མེད་པར། །འདྲོག་མགོ་ལང་བ་མ་བྱེད། །
རི་འདི་ཕར་རི་ཚུར་རི། །ཕག་པའི་ཟེ་ལས་རྩུབ་པ། །
དེ་ལ་ལྷ་བྱ་བཞག་ནས། །འདྲེ་བྱ་འཁོར་མཁན་མི་འདུག །
180



ཚིག་རྒྱག་མ་རྒྱུག་བྱས་ཀྱང་། །ཚིག་རྒྱག་རྒྱག་དགོས་ཟེར་གྱིས། །
ཚིག་ལ་ནོར་འཁྲུལ་ཤོར་ན། །ངོ་ཚ་ལངས་ནས་ཉོས་ཡོང་། །
ཤར་རི་གསོལ་བར་ཕྱིན་པས། །ནུབ་རི་དགོངས་པ་ཚོམ་སོང་། །
ཤར་ནུབ་གཉིས་ཀ་གསོལ་བར། །བསངས་ཀྱིས་ལྡེང་ས་མིན་འདུག །
སྒོར་གཞས་ཚིག་རྒྱག
ཨ་ལས་ཧོ། ཉིན་མོ་གཙང་ཆུ་གླིང་གི་རོང་ཐང་དུ། །
ང་ནི་ཨ་རོག་ཁམས་པའི་ཕྲུ་གུ་ཡིན། །
འཇམ་པོ་བལ་གྱིས་བརྟུལ་ན་བརྟུལ་ཤས་ཆེ། །
རྩུབ་པོ་ཤིང་གིས་བརྟུལ་ན་བརྟུལ་ས་མེད། །
ཤིང་དེ་སླ་བོ་ཟེར་བའི་མགོ་ཟིང་ཁྱོད། །
ང་ཚོའི་རྡོག་རའི་ནང་ལ་མ་ཕེབས་ཤིག །
ཙན་དན་སྡོང་པོའི་རྩ་བ་བཙུགས་ནས་ཡོད། །
ལྷ་ཤིང་ཤུག་པའི་ལག་གདང་བཏང་ནས་ཡོད། །
ཤིང་དེ་ཡུང་མོ་ཟེར་བའི་ཁ་ཟིང་ཁྱོད། །
རྒྱ་ཞིང་རོལ་མོའི་ནང་ལ་མ་ཕེབས་ཤིག །
ལོ་ཡག་ལྗང་པའི་རྩ་བ་བཙུགས་ནས་ཡོད། །
ན་ཆུང་སྲན་མའི་ལག་གདང་བཏང་ནས་ཡོད། །
སྟག་ཤར་གཞོན་པ་ཟེར་བའི་མཆུ་ཤོབ་ཁྱོད། །
གཞས་ར་སྒོར་མོའི་ནང་ལ་མ་ཕེབས་ཤིག །
ང་ཚོ་དམན་ཆུང་བུ་མོའི་ཞབས་འདྲེན་རེད། །
)
181



གངས་སྟོད་ལ་བཞུགས་པའི་སེང་གེ་ང་། །
གྲོང་གྲལ་ན་ཡོད་པའི་ཁྱི་རྒན་ཁྱོད། །
ཁ་ལ་མཆེ་བ་ཡོད་པ་འདྲ་འདྲ་ཡིན། །
སེང་གེ་གཡུ་རལ་ངོམས་དུས་ཆས་ནས་ཤོག །
སྤང་སྟོད་ལ་བཞུགས་པའི་ཤྭ་བ་ང་། །
མགོ་ལ་རྭ་ཅོ་ཡོད་པ་འདྲ་འདྲ་ཡིན། །
ཤྭ་བ་རྭ་རྒྱས་ཡོང་དུས་ཆས་ནས་ཤོག །
བྲག་སྟོད་ལ་བཞུགས་པའི་ཐང་དཀར་ང༌། །
གྲོང་གྲལ་ན་བཞུགས་པའི་བྱ་རྒན་ཁྱོད། །
ལུས་ལ་གཤོག་པ་ཡོད་པ་འདྲ་འདྲ་ཡིན། །
ཐང་དཀར་རྩེ་སྒྲོ་ངོམས་དུས་ཆས་ནས་ཤོག །
བཞུགས་གྲལ་ན་བཞུགས་པའི་ཕོ་གཞོན་ང་། །
གྲོང་གྲལ་ལ་བཞུགས་པའི་དམན་ཆུང་ཁྱོད། །
ཁ་འབྲས་གླུ་གཞས་ཡོད་པ་འདྲ་འདྲ་ཡིན། །
གཞས་ར་སྒོ་མོའི་ནང་ནས་ཆས་ནས་ཤོག །
དགུང་བསངས་མཐོན་པོ་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
གངས་སྟོད་མཐོན་པོ་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
182



མེ་དེ་འབར་ལེ་མ་རེད་ཤི་ལེ་རེད། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
བྲག་སྟོད་མཐོན་པོ་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། ༑
འགྲུལ་པ་སྡོད་ལེ་མ་རེད་འགྲོ་ལེ་རེད། །
སྤང་སྟོད་མཐོན་པོ་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། ། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
ལྕང་གླིང་གྲུ་བཞི་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
མཚོ་སྟོད་མཐོན་པོ་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
183



མཚོ་སྨད་ཀླུང་ནི་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
བཞུགས་གྲལ་མཐོན་པོ་གཟི་མིག་ག་མོ་འདྲ། །
དྲིན་ཆེན་ཉི་མ་གཟི་བྱིན་མེ་ལྕགས་འདྲ། །
མེ་དེ་འབར་ལེ་མ་རེད་ཤི་ལེ་རེད། །
འགྲུལ་པ་སྡོད་ལེ་མ་རེད་འགྲོ་ལེ་རེད། །
184



གསུམ་པ། བཤད་པ།
ལུས་བཤད།
སྣང་སའི་སྐུ་ལུས་གནང་བའི་ཞལ་བཞེས་ཡོད།
ཨ་ཅེའི་སྐུ་མཇུག་གནང་བའི་ཞལ་བཞེས་ཡོད།
སྐུ་མཇུག་རྒྱུ་ག་གནང་བའི་ཞལ་བཞེས་ཡོད་
ཨ་ཅེའི་སྐུ་གཡོག་གནང་བའི་ཞལ་བཞེས་ཡོད།
ནམ་བཟའ་སྤུ་ཕྲུག་གནང་བའི་ཞལ་བཞེས་ཡོད།
ཨ་ཅེའི་སྐུ་རག་གནང་བའི་ཞལ་བཞེས་ཡོད།
སྐུ་རག་རྒྱུ་ཁྲུ་གནང་བའི་ཞལ་བཞེས་ཡོད།
ཨ་ཅེའི་ཞབས་ཕྱུགས་གནང་བའི་ཞལ་བཞེས་ཡོད།
ཞབས་ཕྱགས་ཁ་རིལ་གནང་བའི་ཞལ་བཞེས་ཡོད།
ཨ་རེའི་ཞབས་སྒྲོག་གནང་བའི་ཞལ་བཞེས་ཡོད།
ཞབས་སྒྲོག་སྨིན་དྲུག་གནང་བའི་ཞལ་བཞེས་ཡོད།
ཨ་ཅེའི་སྐུ་པང་གནང་བའི་ཞལ་བཞེས་ཡོད།
སྐུ་པང་ལྗང་ཁྲ་གནང་བའི་ཞལ་བཞེས་ཡོད།
ཨ་ཅེའི་དབུ་ཞྭ་གནང་བའི་ཞལ་བཞེས་ཡོད།
དབུ་ཞྭ་ཡང་ཞྭ་གནང་བའི་ཞལ་བཞེས་ཡོད།
185



དར་ལྕོག་གི་བཤད་པ།
དར་ཤིང་ཀོང་པོ་ནས་འདྲེན་པ་ཡིན།
དར་སེར་པོ་ནག་པོའི་ས་དང་འདྲ་བ་ཡིན།
ས་ཆུ་ལོ་ལེགས་ཡོང་བའི་རྟེན་འབྲེལ་ཞུ།
དར་ལྗང་ཁུ་སྔོན་མོའི་ཆུ་དང་འདྲ།
ཆར་ཆུ་དུས་སུ་འབབ་པའི་རྟེན་འབྲེལ་ཞུ།
དར་དམར་པོ་དམར་པོའི་མེ་དང་འདྲ། །
ལམ་འགྲོ་མེ་ལྟར་ཡོང་བའི་རྟེན་འབྲེལ་ཞུ།
དར་དཀར་པོ་ནམ་མཁའི་སྤྲིན་དང་འདྲ།
སེམས་པ་དཀར་པོ་ཡོང་བའི་རྟེན་འབྲེལ་ཞུ།
དར་སྔོན་མོ་ནམ་མཁའ་གཡའ་དག་འདྲ།
ནམ་མཁའ་འཇའ་ཡིས་ཁེངས་པའི་རྟེན་འབྲེལ་ཞུ།
ང་ཡི་དཀར་དམར་ཁྲི་གསུམ་དེ།
ཉིན་མ་དེ་རིང་ནས་བཙུགས་སུ་ཆོག་པ་ཡོད།
མགོ་ལྷ་གཙུག་ནས་སྒོའི་རྒྱབ་ཕྱགས་མ་ཡན་ཆད། །
བུ་དང་བུ་མོར་བདག་པར་ཤོག
མདའ་དར་གྱི་བཤད་པ།
ཨོམ་སྭ་སྟི་བདེ་ལེགས་སུ་འགྱུར་ཅིག
སྨྲ་བ་ངག་གི་དབང་ཕྱུག་འཇམ་དཔལ་དབྱངས།
དབྱངས་ཅན་ལྷ་མོའི་གཙུག་ལག་བདེ་ཆོས་སྤེལ།
དཔལ་ལྡན་ཚངས་པ་བདེ་གཤེགས་དབང་དུ་འཛིན།
186



འཛོམས་པའི་མངའ་ཐང་དབང་དུ་འཛིན།
འཛོམས་པའི་མངའ་ཐང་རྣམས་ནི་བཞེས་པར་གསོལ།
འཇིག་རྟེན་སྐྱོང་བའི་ཉི་མ་དེ། །
དར་ལྕོག་འཛུགས་པའི་རྟེན་འབྲེལ་དང་པོ་ཡིན།
དར་ལྕོག་འདི་ལ་བཤད་པ་འབུལ་དགོས་ན།
དར་ཤིང་འདི་ནི་ཀོང་པོའི་ཡུལ་ནས་བཅད།
དར་སྣ་ལྔ་ཡི་བཤད་པ་ཕུལ་དགོས་ན།
དར་སྔོན་པོ་ཁ་གང་གྲུ་བཞི་དེ། །
ནམ་མཁའ་སྔོན་པོའི་མཚོན་རྟགས་ཡིན།
གཡུ་འབྲུག་སྔོན་མོའི་གཟུགས་བརྙན་ཡིན།
དར་དཀར་པོ་ཁ་གང་གྲུ་བཞི་དེ།
སྤྲིན་དཀར་པོའི་མཚོན་རྟགས་ཡིན།
སྦྲང་ཆར་སིལ་མའི་ཕ་མ་ཡིན། །
དར་དམར་པོ་ཁ་གང་གྲུ་བཞི་དེ།
ཤིང་འབྲས་དམར་པོའི་མཚོན་རྟགས་ཡིན་
འབྲས་ལྡན་ཀུན་གྱི་རྒྱན་ཆ་ཡིན།
དར་ལྗང་ཁུ་ཁ་གང་གྲུ་བཞི་དེ། །
ཆར་ལྡན་དབྱར་གྱི་རྒྱན་ཆ་ཡིན།
དར་སེར་པོ་ཁ་གང་གྲུ་བཞི་དེ། །
འབྲུ་རིགས་སྤུངས་པའི་མཚོན་རྟགས་ཡིན།
བང་བ་ཁེངས་པའི་རྟེན་འབྲེལ་ཡིན། །
ཉི་མ་དེ་རིང་ནས་མཐོ་བ་གནམ་ལ་འཐིམ་སོང་ཟེར་ས་མེད།
དམའ་བ་ས་ལ་འཐིམ་སོང་ཟེར་ས་མེད།
187



དབང་ཆེན་དཔོན་པོས་འཕྲོག་སོ་ཟེར་ས་མེད།
སྦྱོར་ངན་ཟོག་གིས་བསླུས་སོང་ཟེར་ས་མེད།
ཞར་བས་མ་མཐོང་འོན་པས་མ་གོ་ཟེར་ས་མེད།
ཅེས་ཟེར་ནས་དེར་ལྕོག་བཙུགས་སོ། །
མཛུབ་མོ་ལྔ་པོའི་བཤད་པ།
བདག་གིས་བཤད་པ་མི་ཤོད་བཤད་པ་ཤོད།
བདག་གིས་མཛུབ་མོ་ལྔ་ཡི་བཤད་པ་ཤོད།
མཛུབ་མོ་ལྔ་པོའི་དེད་དཔོན་མཐེ་བོང་དེ།
དཀར་པོ་བ་སོའི་ཤ་ཁྱད་གྱོན་མཁན་རེད།
ཡ་རབས་མི་ལ་བསྟོད་པ་གཏོང་མཁན་རེད།
དེ་ཁའི་འོག་གི་མཛུབ་མོ་གཉིས་པ་དེ།
ལྟུང་མོ་ར་ལྟུང་ཀོ་ལྟུང་གྱོན་མཁན་རེད།
དར་མཚོན་སྣ་ལྔའི་རྒྱན་གོས་འཚེམས་མཁན་རེད།
མཛུབ་མོ་ལྔ་པའི་དཀྱིལ་མཛུབ་དེ། །
སེར་པོ་གསེར་གྱི་ཚིགས་ཁེབས་གྱོན་མཁན་རེད།
རྒྱ་སྡེ་ཁྲོམ་གྱི་གཞུང་དུ་ངོམས་མཁན་རེད།
དེ་ཡི་འོག་གི་མཛུབ་མོ་བཞི་པ་དེ། །
མཆོད་ཁང་བདུད་རྩིའི་མཆོད་པ་འབུལ་མཁན་རེད།
མཛུབ་རོགས་བཞི་པའི་ཞབས་ཕྱི་ཞུ་མཁན་རེད།
མཛུབ་མོ་ལྔ་པའི་ཐ་ཆུང་མཐེ་ཕྲུག་དེ།
ཤ་གྲུད། མཐེབ་འཁོར་ལ་བྲེར།
188



འབྲུ་སྣ་ལྔ་པོའི་འབོ་ཁ་འཇལ་མཁན་རེད།
མ་རབས་མི་ལ་དམའ་འབེབས་གཏོང་མཁན་རེད་།
ལྡེ་མིག་གསུམ་གྱི་བཤད་པ།
ཨ་རུ་སྐྱུ་རུ་པུ་རུ་གསུམ་པོ་དེ།
ནད་ཀྱི་དང་ག་འབྱེད་པའི་ལྡེ་མིག་ཡིན།
གཙོད་རུ་དགོ་རུ་བ་རུ་གསུམ་པོ་དེ། །
སྐྱེ་ཁ་ཕད་ཁ་f་འབྱེད་པའི་ལྡེ་མིག་ཡིན།
གཙོད་དང་ལ་ཕུག་སུར་ཕན་གསུམ་པོ་དེ།
ཟས་ཀྱི་དང་ག་འབྱེད་པའི་ལྡེ་མིག་ཡིན།
ཆུ་དང་བུལ་ཐལ་པིཡི་ཙེ་གསུམ་པོ་དེ།
བུ་མོ་ཤ་མདོག་འདོན་པའི་ལྡེ་མིག་ཡིན།
t
རྒྱུ་ཤིང་ལཱ་མོའི་བཤད་པ
ང་ལ་རྒྱ་ཤིང་ཕྲ་མོའི་བཤད་པ་ཡོད།
རྒྱུ་ཤིང་ཕྲ་མོ་ནམ་མཁའ་ཆེན་པོ་འདྲ།
རྒྱུ་ཤིང་ཕྲ་མོར་ལུད་ཅིག་བརྒྱབ་ཙ་ན།
ཨོ་རོག་ནག་ཆུང་ཐང་ལ་འབབ་པ་འདྲ།
ལུད་ཅིག་བརྒྱབ་ནས་ལུད་ཁེབས་གཡོག་ཙ་ན།
རི་བོང་བློ་ལྡན་ཚང་ལ་འཁོར་བ་འདྲ།
-
-
-
j) ཕད་ཁ། རས་པད་ཀྱི་ཁ་ལ་ཟེར།
» བུལ་ཐལ། མདོག་དཀར་པོ་ཡིན་པའི་གདོང་ལ་བྱུག་ཡག་ཅིག
189



མི་ཆེན་རྣམས་ལ་ཁྲུབ་ཆེན་བཞེས་པ་འདྲ་
ཞག་མ་གཅིག་བཞག་བྱས་ཙ་ན།།
གསེར་བྱ་ངང་པ་ཐང་ལ་བབས་པ་འདྲ།
གཡས་རིའི་འདེབས་ནས་ཁྱུང་དཀར་མཛོ་མོ་བསྐོངས།
ཁྱུང་དཀར་ཁྱུང་ནག་གཉའ་སྦྲེལ་བཏང་ཙ་ན།
རྒྱ་མཚོ་ཆེན་པོ་རྦ་རླབས་འཁོལ་བ་འདྲ།
སྟག་ཤར་གཞོན་པ་ཞིག་གིས་ཐོང་མཁན་གནང་།
དམན་ཆུང་བུ་མོ་ཞིག་གིས་སོན་མ་གནང་།
སྟག་ཚང་རིའི་བཤད་པ།
གནས་རི་སྟག་ཚང་མཐོ་པོའི་རྩེ་མོ་རུ།
རྩེ་ལ་རྒྱལ་བ་རིགས་ལྔའི་རི་རྒྱུན་ཡོད།
ཞོལ་ལ་ཨོ་རྒྱན་པད་མའི་གཟིམ་ཕུག་ཡོད།
བསྐལ་བའི་གྲོ་སྲན་དམ་རྫས་ཡོད།
གསེར་གྱི་ཀ་རིལ་ཀ་གདུང་ཡོད།
གཡུ་ཡི་བྱ་ཕོ་བྱ་མོ་ཡོད། །
ཤར་ལ་གླང་པོ་རང་བྱུང་ཡོད།
ལྷོ་ལ་སེང་གེ་རང་བྱུང་ཡོད། །
ནུབ་ལ་གསེར་རྔ་རང་བྱུང་ཡོད།
བྱ་ལ་རྒོད་པོ་རང་བྱོན་ཡོད།
ཆུ་མོ་གཡས་ཆུ་གཡས་ནས་འབབ་པའི་ཆུ།
ཆུ་མོ་གཡོན་ཆུ་གཡོན་ལ་འབབ་པའི་ཆུ།
གཞུང་ནས་རྒྱ་རགས་དཀར་པོའི་གངས་ཆུ་ཡོད།
19]



ལོ་ཡག་རྩ་བ་ཚུགས་པའི་རྟེན་འབྲེལ་ཡོད།
རི་སྣ་བཞིའི་བཤད་པ།
ང་ཡིས་རི་སྣ་བཞི་ཡི་བཤད་པ་བཤད།
ཤར་གྱི་རི་དེ་ཤེལ་བྲག་རི་ལ་ཞུ།
ཤེལ་བྲག་རི་དེ་པད་མ་བཀའ་ཐང་འདྲ།
ལྷོ་ཡི་རི་དེ་མ་ཡི་རི་ལ་ཞུ་
མ་ཡི་རི་དེ་སྡེ་བརྒྱད་རི་ལ་ཞུ།
སྡེ་བརྒྱད་རི་དེ་མ་མཆོད་ཕུལ་བ་འདྲ།
བྱང་གི་རི་དེ་གཡའ་མ་ལུང་ལ་ཞུ།
གཡའ་མ་ལུང་དེ་བྱུ་རུའི་སྡོང་པོ་འདྲ།
མདའ་བཤད། (ལྷོ་ཁ་གྲ་ཕྱི་ཤང་)
སྨྱུག་མ་འཁྲུངས་ས་ག་ནས་ཡིན།
སྨྱུག་མ་ཙ་རིའི་གཞུང་ནས་འཁྲུངས།
ཕ་ནི་སྲིད་པའི་སྦྲང་ཆར་ཡིན།
མ་ནི་སྲིད་པའི་ས་གཞི་ཡིན།
བཅད་པ་སྨྱུག་མ་རལ་གྲིས་བཅད།
གེ་སར་རྒྱལ་པོའི་ཕྱག་ཏུ་བསྣམས།
མདའ་ལ་རྩེ་ལྔ་ཚང་ནས་ཡོད།
མདའ་རྩེ་ལྕགས་ཀྱིས་བརྒྱུན་ནས་ཡོད།
ཕྱོགས་བཞིའི་དགྲ་བོའི་སྟེང་དུ་བཙུགས།
དར་སྣ་ལྔ་ཡིས་བརྒྱན་པ་འདི། །
191



གོས་སྣ་འཛོམས་པའི་སྟེང་དུ་བཙུགས།
མདའ་མོར་གཡུ་བྱུར་བརྒྱན་པ་འདི།
ནོར་རྫས་འཛོམས་པའི་སྟེང་དུབཙུགས།
ཐང་དཀར་རྩེ་སྒྲོས་བརྒྱན་པ་འདི།
དབུ་འཕངས་མཐོ་བའི་སྟེང་དུ་བཙུགས།
ལྡིང་བ་རྒྱལ་ཁམས་བྱིངས་ལ་ལྡིང་།
བཙུག་པ་ལས་འཕྲོ་ཅན་ལ་བཙུགས། །
སྔོན་མའི་བོད་ཀྱི་དམག་ཆས་ཀྱི་བཤད་པ།
ལྕགས་དཀར་ཁྲབ་ཆེན་དཔའ་བོའི་རྫོང་ཆེན་འདྲ།
དབུ་རྨོག་གླིང་བརྒྱུད་ཉི་ཟླ་ཟུང་འབྲེལ་འདྲ།
རྨོག་ལྕོག་ཕྲ་མོ་དགྲ་བོའི་གཉའ་གནོན་འདྲ།
དར་ཆུང་དམར་པོ་དགྲ་བོའི་ཟིལ་གནོན་འདྲ།
རྒོད་ཏོག་དཀར་པོ་གངས་རིར་ཉི་ཤར་འདྲ།
དར་ཚོན་སྣ་ལྔ་འཇའ་འོད་ཟུག་པ་འདྲ།
ཕོ་རབ་འབྲིང་ཐ་གསུམ་གྱི་བཤད་པ།
ཕོ་རབ་དང་ཕོ་འབྲིང་ཕོ་ཐ་གསུམ།
ཕོ་རབ་ཀྱི་ཁོག་པ་དེ་ནམ་མཁའ་འདྲ།
རྒོད་ཐང་དཀར་གཤོག་རྩལ་ངོམས་ས་འདྲ།
ཕོ་འབྲིང་གི་ཁོག་པ་དེ་ས་གཞི་འདྲ།
རྟ་རྒོད་པོ་རྒྱུགས་ཚད་འཐེན་ས་འདྲ།
ཕོ་ཐ་མའི་ཁོག་པ་དེ་གོ་སྐྱོར་འདྲ། །
192



གོ་ཐལ་གོ་སྐྱོར་འཕོ་འགྲོས་རྒྱག་ས་མེད།
ཕོ་རབ་དང་ཕོ་འབྲིང་ཐ་མ་གསུམ།
ཕོ་རབ་ཀྱིས་ཐ་མག་འཐེན་པ་དེ།།
རི་རྩེ་ལྷ་བསང་ཕུལ་བ་འདྲ།
ཕོ་འབྲིང་གིས་ཐ་མག་འཐེན་པ་དེ།།
རི་སྐེད་དུ་སྨུག་ཞགས་འཁྲིགས་པ་འདྲ།
ཕོ་ཐ་མས་ཐ་མག་འཐེན་པ་དེ། །
ཞོགས་པའི་ཁྱི་སྐྱག་ལས་རླངས་པ་འཐེན་པ་འདྲ།
རྡུང་མ་རྡུང་དང་བྲིས་མ་བྲིས་གསུམ་གྱི་བཤད་པ།
རྡུང་བའི་རྩེ་མོ་རྣམ་གསུམ་ཡོད། །
ཁབ་རྩེ་གྲི་རྩེ་མདུང་རྩེ་གསུམ། །
རྡུང་བའི་རྩེ་མོ་རྣམ་གསུམ་རེད།
མ་རྡུང་རྩེ་མོ་རྣམ་གསུམ་རེད།
ཤ་ར་དགོ་ར་གཙོད་ར་གསུམ།
མ་རྡུང་རྩེ་མོ་རྣམ་གསུམ་རེད། །
བྲིས་པའི་རི་མོ་རྣམ་གསུམ་ཡོད།
བོད་ཡིག་རྒྱ་ཡིག་ཧོར་ཡིག་གསུམ།
བྲིས་པའི་རི་མོ་རྣམ་གསུམ་རེད།
མ་བྲིས་རི་མོ་རྣམ་གསུམ་རེད། །
ཤོ་བཤད།
པ་ར། །
པ་སངས་ལངས་ནས་གང་བྱེད།
193



༡ cཚོgé ck EE༧ 89
ཕྱག་འབུལ་མི་ཞུས་གང་བྱེད།
སུག་མཐིལ་སྦོམ་པོ་གཡག་ལ་འདུག
དར་རྩེ་མདོ་]ལ་དྲེལ་རྒན་འགྲོ།
ཙིཙིས་ལོ་ཟས་ན།
སྟོན་ཐོག་འབོ་གང་མིན་འདུག
ཁ་ལག་ཟ་ལ་ནམ་ཕྱེད་སོང་།
ཐོ་རེངས་སྐར་ཆེན་ཤར་ནས་བྱུང་།
ལུག་ཐོང་པ་མི་གསོད་ཀ་མེད་ལ།
དཔོན་རྒྱ་ཆེན་གསོལ་དཀྲུམ་དགོས་ལེ་རེད།
རི་ཟུར་ཐམས་ཅད་རྟ་པོས་ཁེངས།
ཀྱང་འགྲོ་བའི་ལམ་བུ་མེད།
ཤག་རེ་རེའི་ནང་ནས།
གྲྭ་པ་བརྒྱད་རེ་ཐོན།
སྒུར་ཙམ་སྒུར་ཙམ་འགྲོ་སྟངས་འདི།
ཨ་ཕོ་གཅོད་ཀྱི་འགྲོ་སྟངས་རེད།
ཆུ་འཇམ་པོ་གཅིག་ལ་སྐྲ་བཀྲུས་ན།
འདིའི་མིང་ལ་ཆུ་འཇམ་སྐུ་བཀྲུས་ཟེར།
ཐོག་རྒྱབ་ན་ཐེའུ་རངས་མགོ་ལ་རྒྱོབ།
མདོག་དགོས་ན་རང་ལ་དགོས།
འཇང་སྟོད་གཞུང་ལ་ཀོ་བ་བཏང་།
མཉན་དཔོན་ལགས་ནི་ག་ལེ་བཞུགས།
ཐོག
འཇང་
2
དར་རྩེ་མདོ། ཁམས་ཁུལ་གྱི་ཡུལ་ཞིག
194



པ་ར།
ཀྐུ
ཨཱུ
ཟླ
（
དཔག་བསམ་ཤིང་ལ་འཛེགས་རྒྱུ་བྱུང་ན།
གོས་ཆེན་ཕྱུ་པ་རལ་ནའི་རལ། །
སུག་མཐིལ་སྐམ་པོའི་ཐུག་པ་འདི།
དགེ་བཤེས་ལགས་ལ་ལྗགས་གང་འཕུལ།
གཟིག་ལྤགས་ནག་པོའི་ཕུ་ཤུབ་འདི།
གྲྭ་པ་མ་བྱས་གོང་ནས་ཡོད། །
མཁར་ར་གསུམ་ལ་བཤད་པ་རྒྱག་དགོས་ན།
རྒྱལ་པོའི་མཁར་ར་གཡུང་དྲུང་མཁོར་ར་ཁྲོམ་པའི་མཁར་ར།
གྲོ་ལོ་དྭངས་འདོད་ལངས་ནས། གྲྭ་ཚེས་བཅུའི་ཉིན་ལ།
མགོ་སྐྲམ་གཏོགས་གཡར་སོང་།
རི་ལྡིང་ལྡིང་གླ་བ་ཉལ་ས་རེད།
ཉལ་དྲག་ན་གླུ་བ་ཤི་ས་རེད། །
ཤ་ཁུ་འདོབ་འདོབ་ཁྱི་ལ་བྱིན།
ཁྱི་རྒན་རྒྱགས་པ་དེ་ནས་བྱུང་།
དགུ་རྡོག་རྒྱུག་པ་ལ་ཨ་ཕོ་ལུག་རྫི་དགོས།
ཆུ་ཤ་རྒྱ་ནག་མོག་རོ་བཙོས་ནས་ཡོད།
ཐོག་ཁ་ཡ་ལ་མི་ཞིག་འདུག
འདི་སྒོར་སྒོར་སྒྲོལ་མའི་ཁྱོ་ཁ་རེད།
འཇང་པ་རྟ་ཤོ་ཟ་མཁན་རེད།
སྐུད་ནག་ཕྱུར་ཁུ་འཐུང་མཁན་རེད།
27
ཆ
R #
འཇང་
ཞར་བྱུང་།
རྩིག
སིར་ཁུང་རྣ་བ་ཉོན་ཞིག
སྲིད་པ་སྙིང་གཏམ་བཤད་དགོས།
195



tk
རིལ་མ་རིལ་རྡོག་གཅིག་ལ།
མེ་ཁ་གསོས་པ་མ་རེད།
སོག་པོ་དཔོན་ཁམས་བཅུ་གསུམ།
རྒྱ་ལ་སྣ་ཁ་བཅོ་བརྒྱད།
E,
ཡུལ་བཤད།
འདི་ནས་ཕར་སོང་ཕར་ལ་ཕྱིན་པས།
ལུང་པ་གསེར་གྱི་ལུང་པར་སླེབས་བྱུང།
གསེར་གྱི་མེ་ཏོག་ཁ་འབྲས་མཚར་པོ།
ང་རང་འགྲུལ་པ་འགྲོ་ལ་རན་སོང་། །
དོ་ནུབ་སྡོད་པའི་གནས་ཚང་གཡར་ཤོག
སངས་ཞོགས་འགྲོ་བའི་ལམ་བུ་སྟོན་ཤོག
གནས་ཚང་དགའ་ལས་གནུས་མོ་བཟང་།
གནས་མོའི་ཨ་མ་སྐུ་ཁམས་བཟང་།
འདི་ནས་ཕར་སོང་ཕར་ལ་ཕྱིན་པས།
ལུང་པ་གཡུ་ཡི་ལུང་པར་སླེབས་བྱུང་།
གཡུ་ཡི་མེ་ཏོག་ཁ་འབྲས་མཚར་སོང་།
ང་རང་འགྲུལ་པ་འགྲི་ལས་རན་སོང༌།
དོ་ནུབ་སྡོད་པའི་གནས་ཚང་གཡར་སོང་།
སང་ཞོགས་འགྲོ་བའི་ལམ་བུ་སྟོན་ཤོག
གནས་ཚང་དགའ་ལས་གནས་མོ་བཟང་།
གནས་མོའི་ཨ་མ་སྐུ་ཁམས་བཟང༌།
[96



འདི་ལས་ཕར་སོང་ཕར་ལ་ཕྱིན་པས།
ལུང་པ་དུང་གི་ལུང་པར་སླེབས་བྱུང་།
དུང་གི་མེ་ཏོག་ཁ་འབྲས་མཚར་སོང་།
ང་རང་འགྲུལ་པ་འགྲོ་ལ་རན་སོང་།
དོ་དགོང་སྡོད་པའི་གནས་ཚང་གཡར་རོགས།
སང་ཤོག་འགྲོ་བའི་ལམ་སྟོན་རོགས། །
གནས་ཚང་དགའ་ལ་གནས་མོ་བཟང་།
གནས་མོའི་ཨ་མ་སྐུ་ཁམས་བཟང་།
ཨོ་ལོས་གནས་བཟང་མ་སྐོར་གནས་བཟང་བསྐོར།
གནས་ལ་དང་པོ་ཆོས་འཁོར་ལྷ་ས་བསྐོར། །
ཇོ་ཤཱག་ཡིད་བཞིན་ནོར་བུ་ག་ལེར་བཞུགས་གདན་འཇགས་གོ་
ཨོ་ལོས་སྐྱིད་པའི་དུས་བཞི་དྲན་བྱུང་ལེགས་སུ་གཏོང་རོགས་གནང་དང༌།
བྱམས་སེམས་ཅན་གྱི་ཨ་མ་དྲན་བྱུང་ལེགས་སུ་གཏོང་རོགས་གནང༌།
ཨོ་ལོས་གནས་བཟང་གཉིས་པ་བསམ་ཡས་སྐོར་ཡོད། །
བསམ་ཡས་ཆོས་སྐྱོང་ཆེན་པོ་ག་ལེར་གཞུགས་གདན་འཇགས་དང་།
ཨོ་ལོ་སྐྱིད་པའི་དུས་བཞི་དྲན་བྱུང་ལེགས་སུ་གཏོང་རོགས་གནང་།
ལོ་ཡག་ལྗང་པ་དྲན་བྱུང་ལེགས་སུ་གཏོང་རོགས་གནང་།
བྱོམ་སེམས་ཅན་གྱི་ཨ་མ་དྲན་བྱུང་ལེགས་སུ་གཏོང་རོགས་གནང་དང་།
ཨོ་ལོས་སྐྱིད་པའི་གནས་བཟང་གསུམ་པ་ཁྲ་འབྲུག་གནས་ལ་བསྐོར་ཡོད།
ཁྲ་འབྲུག་སྒྲོལ་མ་གསུང་བྱོན་ག་ལེར་བཞུགས་གདན་འཇགས་གོ་
ཨོ་ལོས་སྐྱིད་པའི་དུས་བཞི་དྲན་བྱུང་ལེགས་སུ་གཏོང་རོགས་གནང་དང་།
ལོ་ཡག་ལྗང་པ་དྲན་བྱུང་ལེགས་སུ་གཏོང་རོགས་གནང་དང་།
197



བྱམས་སེམས་ཅན་གྱི་དུས་བཞི་དྲན་བྱུང་ལེགས་སུ་གཏོང་རོགས་གནང་དང་།
ཨོ་ལོས་གནས་བཟང་བཞི་པ་ལྷོ་བྲག་སྨྲ་བོ་ལྕོག་བསྐོར་ཡོད།
ཨོ་ལོས་སྐྱིད་པའི་དུས་བཞི་དྲན་བྱུང༌། ལེགས་སུ་གཏོང་རོགས་གནང་དང་།
ལོ་ཡག་ལྗང་པ་དྲན་བྱུང་ལེགས་སུ་གཏོང་རོགས་གནང་དང་། །
བྱམས་སེམས་ཅན་གྱི་ཕ་མ་དྲན་བྱུང་ལེགས་སུ་གཏོང་རོགས་གནང་དང་།
བསམ་ཡས་མ་ཆགས་བསམ་ཡས་ཆགས་པ་ཙམ་གྱིས་ཡག་བྱུང་།
བསམ་ཡས་བྱེ་མའི་དཀྱིལ་ལ་ཆགས་པ་ཙམ་གྱིས་ཡག་བྱུང་།
ཁྲ་འབྲུག་མ་ཆགས་ཁྲ་འབྲུག་ཆགས་པ་ཙམ་གྱིས་ཡག་བྱུང་།
ཁྲ་འབྲུག་འོང་ཁའི་དཀྱིལ་ལ་ཆགས་པ་ཙམ་གྱིས་ཡག་བྱུང་།
ཡུམ་བུ་མ་ཆགས་ཡུམ་བུ་ཆགས་པ་ཙམ་གྱིས་ཡག་བྱུང་།
ཡུམ་བུ་བྲག་རིའི་སྟེང་ལ་ཆགས་པ་ཙམ་གྱིས་ཡག་བྱུང༌།
གནས་གཞི་མ་ཆགས་གནས་གཞི་ཆགས་པ་ཙམ་གྱིས་ཡག་བྱུང་།
གནས་གཞི་ཀ་བརྒྱད་ལྷ་ཁང་ཆགས་པ་ཙམ་གྱིས་ཡག་བྱུང་།
ཁ་ཆུ་ཙན་དན་ཆགས་པ་ཙམ་གྱི་ཡག་བྱུང་། །
གཞོན་པས་གདན་ས་མཐིལ་ལ་འགྲོ་དགོས་ཟེར།
གདན་ས་མཐིལ་ལ་འགྲོ་ན་ལ་གཅིག་ཡོད།
ལ་མོ་དེ་ག་ཙམ་ལ་ཞེད་དགོས་མེད། །
གཞོན་པས་གདན་ས་མཐིལ་ལ་འགྲོ་དགོས་ཟེར།
གདན་ས་མཐིལ་ལ་འགྲོ་བར་ཐང་གཅིག་ཡོད།
ཐང་དེ་དེ་ག་ཙམ་ལ་ཞེད་དགོས་མེད།
གཞོན་པས་གདན་ས་མཐིལ་ལ་འགྲོ་དགོས་མེད།
[98



འགྲོས་ཆེན་རྟ་ཕོ་བརྒྱ་ཡི་བསུ་མ་ཡོད། །
གདན་ས་མཐིལ་ལ་འགྲོ་བར་ཆུ་གཅིག་ཡོད།
ཆུ་མོ་དེ་ག་ཙམ་ལ་ཞེད་དགོས་མེད།
གྲུ་ཤན་རྟ་མགོ་བརྒྱ་ཡི་བསུ་མ་ཡོད། །
གཞས་འཇུག་
གཡས་རིའི་ལོགས་སུ་རྫོང་རྫོང་ཡོད།
གཡོན་རིའི་ལོགས་སུ་ཤུག་པའི་རྫོང་རྫོང་ཡོད།
བ་ལུ་ཤུག་ལོ་འདྲེན་པའི་བསངས་ཤིག་བཏང་།
ལྷ་བསང་ཡོད་ལ་ལྷ་སྤྲིན་དཀར་པོ་ཡོད།
དུས་ཀྱི་བཤད་པ།
དཔྱིད་གསུམ་དཔྱིད་ཀྱི་དཔྱིད་ཟླ་ཤར་བ་ན།
དཔྱིད་ཀྱི་ཡུར་བུའི་ནང་དུ་ཆུ་སྣ་སྣ་ཚོགས་བླུགས་ཡོད།
ཆུ་སྣ་མི་གཅིག་བརྒྱ་དང་བརྒྱད་ཅུ་ནས།
ཨོ་ལོའི་དྭངས་གཙང་ཆུ་མོ་གསེར་སྲང་བརྒྱ་ལས་ལྷག
དབྱུར་གསུམ་དབྱར་གྱི་དབྱར་ཟླ་ཤར་བ་ན། །
དབྱར་གྱི་འོང་ཁའི་དཀྱིལ་དུ་མེ་ཏོག་སྣ་ཚོགས་འཁྲུངས་ཡོད།
མེ་ཏོག་མི་གཅིག་བརྒྱ་དང་བརྒྱད་ཅུ་ནས།
ཨོ་ལོའི་སྲན་མའི་མེ་ཏོག་གསེར་སྲང་བརྒྱ་ལས་ལྷག་པ།།
སྟོན་གསུམ་སྟོན་གྱི་སྟོན་ཟླ་ཤར་བ་ན།
སྟོན་གྱི་ཞིང་ཁའི་ནང་དུ་འབྲུ་རིགས་སྣ་ཚོགས་འཁྲུངས་ཡོད། །
199



འབྲུ་སྣ་མི་གཅིག་བརྒྱ་དང་བརྒྱད་ཅུ་ཡོད།
ཨོ་ལོའི་དཀར་མོ་ནས་དེ་གསེར་སྲང་བརྒྱ་ལས་ལྷག་པ།
དགུན་གསུམ་དགུན་གྱི་དགུན་ཟླ་ཤར་བ་ན།
དགུན་གྱི་རི་རྩེར་གངས་རི་སྣ་ཚོགས་འཁྲུངས་ཡོད།
གངས་རི་མི་གཅིག་བརྒྱ་དང་བརྒྱད་ཅུ་ཡོད།
ཨོ་ལོའི་ཡར་ལྷ་ཤམ་པོ་གསེར་སྲང་བརྒྱ་ལས་ལྷག
ལ་མ་ཀླུང་གི་བཤད་པ།
ངང་ལ་ལ་མ་ཀླུང་གི་བཤད་པ་ཡོད།
ལ་ཞིག་བརྒྱབ་པའི་ཕར་རྒྱབ་ལ།
ཀླུང་ཞིག་བརྒྱབ་པའི་ཚུར་ཕྱོགས་ལ།
ལ་མི་ཀླུང་གི་ས་མཚམས་སུ།
ཐང་ཞིག་འདུག་ན་གང་གི་ཐང་།
ཐང་ཞིག་འདུག་ན་པད་མའི་ཐང་།
པད་མའི་ཐང་གི་ཐང་སྟོད་ལ།
ཆུ་ཞིག་འདུག་ན་འོ་མའི་ཆུ།
འོ་མའི་ཆུ་ཡི་ཆུ་མགོ་ལ།
བྲག་གཅིག་འདུག་ན་གང་གི་བྲག
བྲག་གཅིག་འདུག་ན་རྡོ་རྗེ་བྲག
རྡོ་རྗེ་བྲག་གི་བྲག་སྟོད་ལ།
ཤིང་ཞིག་འདུག་ན་ཙན་དན་ཤིང་།
ཙན་དན་ཤིང་ལ་ཡལ་ག་ལྔ།
2j0



ཡལ་ག་ལྔ་ལ་བྱེའུ་ཚང་ལྔ།
བྱེའུ་ཚང་ལྔ་ལ་བྱིའུ་མོ་ལྔ།
བྱིའུ་མོ་ལྔ་ལ་སྒོ་ང་ལྔ།
ང་ལ་སྒོ་ལྔ་ལྔ་ཡི་བཤད་པ་ཡོད།
སྒོ་ང་དང་པོ་ནམ་མཁའི་མཐོངས་སུ་བཏང་།
ནམ་མཁར་སྐར་གྲལ་བསྒྲིགས་པ་དེ་ནས་བྱུང་།
སྒོ་ང་གཉིས་པ་ས་གཞིའི་སྟེང་ལ་བཞག
ས་གཞི་མི་སྣ་འཛོམས་པ་དེ་ནས་བྱུང་།
སྒོ་ང་གསུམ་པ་དྭགས་པོ་ཡུལ་ལ་བཏང༌།
དྭགས་པོ་ཤིང་སྣ་འཛོམས་པ་དེ་ནས་བྱུང་།
སྒོ་ང་བཞི་པ་ལྷོ་ཁའི་ཕྱོགས་སུ་བཏང་།
ལྷོ་ཁ་འབྲུ་སྣ་འཛོམས་པ་དེ་ནས་བྱུང་།
སྒོ་ལྔ་ལྔ་པ་བྱང་ཐང་སྟེང་དུ་བཏང་།
ཕྱུགས་ཟོག་སྣ་ཁ་འཛོམས་པ་དེ་ནས་བྱུང་།
དེ་ལྔ་ལྔ་ཡི་བཤད་པ་རྫོགས།
201



བཞི་པ། གཏམ་དཔེ།
༡. འགྲོ་ན་རྟ་དང་། བསྡད་ན་སྒ།
༢. བལ་པོའི་ཁ་དོག་ཉེས་ཀྱང༌། རྒྱུ་ཨ་ཙ་རའི་ཕྲུ་གུ་ཡིན།
༣. བྱུ་རུ་འབུ་ཚགས་བརྒྱབ་ཀྱང་། ནོར་བུའི་རིགས་ཆས་ཡིན།
༤. རྭ་རྩེད་བཅོ་བརྒྱུད་མ་ཤེས་ན། གཡག་རྫི་རྒན་པོ་བྱེད་མདོག་མེད།
ཉོ་མོ་རིགས་དྲུག་མ་ཤེས་ན། ཉ་པ་རྒན་པོ་བྱེད་མདོག་མེད། །
༥. ཡི་གེ་ཡོན་ཏན་ཀུན་གྱི་གཞི་མ་ཡིན། ལྟོ་གོས་འཛིན་པ་ཐ་མའི་བྱ་སྤྱོད་ཡིན།
༦. རྡོ་ཕྱི་བདར་བརྒྱབ་ན་ནོར་བུ་འགྱུར། ལྕགས་ལ་འཇམ་ཤ་སྤྲད་ན་མེ་ལོང་
ཆགས།
༧. ལུག་ཕྲུག་བྱ་ནག་གིས་འཁྱེར་ཡང་། སྐད་རྒྱག་ས་བར་སྣང་གི་དཀྱིལ་ན་ཡིན།
༨. འདྲོང་པོའི་ཤིང་དེ་དགོས་མཁན་མང་། དྲང་པོའི་མི་ལ་འགྲོགས་མཁན་མང་།
༩. འཇིག་རྟེན་གནས་པའི་གནས་ལུགས་བཤད་བྱུང་ན། གཡག་གུ་རོག་དང་
མཛོ་དཀར་མཛོ། །
༡༠. འབྱུང་བའི་འགྱུར་བ་ཚོད་དཔག་དཀའ། མི་ལ་བདེ་སྡུག་རྟོགས་པ་དཀའ།
༡༡. མ་ཤེས་མ་མཐོང་མ་ཐོས་གསུམ། འཇིག་པའི་རྟེན་གྱི་གཙང་གསུམ་ཡིན།
༡༢. གཤག་བརྒྱབ་ན་ཕ་བཟང་བུ་ལ་རྒྱོབས། གཤག་དང་གཤག་ལན་གཉིས་
ལ་བལྟ་རྒྱུ་ཡོད། མདའ་བརྒྱབ་ན་བྱང་ཐང་འབྲོང་ལ་རྒྱོབས། ཤ་དང་
ལྤགས་པ་གཉིས་ལ་བལྟ་རྒྱུ་ཡོད།
༡༣. རྒྱུགས་པའི་ཆུ་ལ་རུལ་རྒྱུ་མེད། ཡ་རབས་ཚིག་ལ་འགྱུར་རྒྱུ་མེད།
202



༡༤. ཁ་བདེ་དཔོན། ལག་བདེ་གཡོག་
༡༥. ཉི་མས་ཤིག་འགུལ། ཆང་གིས་གཏམ་འགུལ།
༡༦, ཟས་ཞིབ་མོར་བལྡད་ན་འཇུ་བདེ། གཏམ་གསལ་པོར་བཤད་ན་གོ་བདེ།
༡༧. མི་མང་ནང་ལ་མཆོག་ཡོད། བྱེ་མའི་ནང་ལ་གསེར་ཡོད།
༡༨. རྟ་འགྲོས་ཅན་ལ་ལྕག་གིས་ཆོག མི་གོ་བ་ཅན་ལ་ཚིག་གིས་ཆོག
༡༩. གྲོགས་པོ་ཡུན་རིང་བྱས་པར། རང་ཡག་མི་ཡག་དགོས་སོ།
༢༠. ཕམ་པ་ཐེངས་གཅིག་བྱུང་ན། ཤེས་རབ་ཐེངས་གཅིག་འཕེལ་ཡོང་།
༢༡. ཕ་མ་བཟང་པོའི་བསླབ་བྱ་གསུམ། འགྱུར་བ་མེད་པ་རྣམ་པ་གསུམ།
༢༢. ཕུ་རྒྱལ་པོའི་རྒྱལ་ས་མི་བདེ་ན། མདའ་སྤྲང་པོའི་ཉལ་ས་མི་བདེའོ།
༢༣. ཕར་བརྩེ་བུ་རབ། མདའ་རྩེ་སྒྲོ་རབ། །
༢༤. གྲྭ་པ་སྡུག་པར་ལྷ་ཁང་སྡུག་པ། མི་སྡུག་པར་མིང་ཡང་སྡུག་པ།
༢༥. བདེན་ཡོད་གང་དུ་འགྲོ་ཡང་ཐར། བདེན་མེད་གོམས་གང་སྤོ་བར་དཀའ།
༢༦. དགྲ་ཆེན་ཞིག་དང་མ་ཕྲད་ན། གྲོགས་པོའི་བློ་རྩ་ག་ནས་རྟོགས།
༢༧. ཤི་བའི་མཐའ་ལ་སླེབས་ན། སྨན་པའི་མ་ཡང་ཤི།
༢༨. སྡུག་རིགས་སྡུག་ཚད་ཁ་དཔང་མཐོ། སྙེ་མ་སྐམ་པོ་མགོ་དཔང་མཐོ་
༢༩. ཁྲེལ་མེད་བླུན་པོས་རྗེ་དཔོན་ཕུངས། ཆོས་མེད་གྲྭ་པ་སྡོམ་འཕུངས།
༣༠. རྫུན་གཏམ་ཕུགས་ཐག་ཐུང་། རྐུ་མར་ལས་འབྲས་ངན།
༣༡. ཆུ་ཚེ་ཆུང་ཇི་འདྲ་ཡང་། ཟབ་དང་མི་ཟབ་རྒལ་ན་ཤེས་
༣༢. དགའ་ཡང་ཉལ་གླུ་མ་གཏོང་། སྡུག་ཀྱང་ཉལ་ཞྭ་མ་གྱོན།
༣༣. ཁྲེལ་དང་ངོ་ཚ་བོར་ནས་གསོན་པ་ལས། བག་ཡོད་ཚུལ་ལྡན་ངང་དུ་ཤི་
ན་དགའ། །
༣༤ དཔོན་ཆེན་པོའི་བཀའ་མ་བསྒྲུབ་ན། གཡོག་གྲུང་པོ་བསྡད་ཀྱང་དོན་ག་
མེད།
203



༣༥. ལས་ཤེད་མོས་ཁུར་ཚོད་དང་། ལྟོ་ཕོ་བས་འཇུ་ཚོད།
༣༦. ཁ་བདེ་པོ་མི་ཡི་དཔོན་པོ་ཡིན། ལག་བདེ་པོ་གཡོག་པོ་ཡིན།
༣༧. ཡོད་དུས་གཏོར་མ་བཏང་། མེད་དུས་གཏོར་ཆུ་སྒུག
༣༨. རྟ་ཕོས་སྲབ་མུར། མ་ཁས་ཆང་འཐུང་། །
༣༩. རྭ་ཅན་བརྒྱ་ཐར་བའི་སར། ང་དབུ་ཡུ་གཅིག་མི་ཐར་བ་ཅི་ལ་ཡོད།
༤༠. ལ་ཁར་ཇག་པས་གང་བཤད་དང་། ཆུ་ཁར་གཉེན་དཔོན་གང་བཤད་ཡིན།
༤༡. རྒྱུ་མ་ཕྱིན་ན་རྐྱེན་ག་ལ་ཟློག ཟམ་མ་བརྒྱབ་ན་ཆུ་ག་ལ་སྒྲོལ།
༤༢. མི་ལ་རེ་མི་དགོས་པ་དང༌། ལ་ལ་རྒྱུག་མི་དགོས་པ་མེད། །
༤༣. གྲལ་མགོ་ནུས་སྟོད་ཧྲེང་ཕུད་ན། གྲལ་འཇུག་ནས་དམར་ཧྲེང་ཕུད་ཡོང་།
༤༤. ཁ་བདེ་པོས་བུ་ལོན་སྤྲོད་མི་ཡོང་། ཚུ་ཆེན་པོས་ལག་པ་དག་མི་ཡོང་།
༤༥. མ་བཤད་གཏམ་དེ་སུས་བཤད་རེད། བཤད་ནས་འགྱོད་པ་ཐ་མའི་རྟགས།
༤༦. རིལ་རིལ་སྒོ་ང་བཟོས་ཀྱང་ཁྱོད། ལེབ་ལེབ་བག་ལེབ་བཟོས་ཀྱང་ཁྱོད།
༤༧. ཁ་སྐྱིད་ལུས་སྐྱིད་འདོད་ན་འཚེམ་བཟོ་སློབ།
རང་སྡུག་མི་སྐྱིད་འདོད་ན་རྡོ་བཟོ་སློབ།
ཕན་མེད་ནོར་ལ་བཅོས་ན་ཤིང་བཟོ་སློབ།
༤༨. བུ་སྨྱོན་པ་མིན་ན་འཚུབ་པ་དགའ། བུ་མོ་ལྐུགས་མ་མིན་ན་ལྡིང་ན་དགའ།
༤༩. དགོན་པ་རི་ལ་མ་བཞེངས་ཨ་རེ་འགྱོད། སྒ་རང་ཕུར་མ་བྱས་པ་ཨ་རེ་
འགྱོད། ཙ་རི་རྡོག་པས་མ་བསྐོར་ཨ་རེ་འགྱོད། །
༥༠. མདའ་མོ་མར་མར། རྩེ་ཀོག་ཡར་ཡར།
༥༡. སྐྱིད་ལ་ཁའི་རྩྭ་ལོ་མཉམ་ཟ་དང་། སྡུག་སྔོན་མོའི་ཆུ་ལ་མཉམ་འཐུང་།
༥༢. དཔོན་པོའི་སྤྱན་ལ་མ་ཕྱིན་ན། གང་འདྲ་བྱས་ཀྱང་སྐྱོན་དུ་འགྱུར།
༥༣. དཔོན་པོ་དགྲ་ལ་ལངས་ན་བྲོས་རྩིས་དང་། བད་ཀན་སྨུག་པོ་ན་ན་ཤི་རྩིས།
༥༤ ཕུ་ལ་དགོན་པ་བཏབ་པ་ལས། མདའ་ལ་ཁ་མཆུ་མེད་ན་དགའ།
204



༥༥. ཕོ་ཡ་རབས་མ་རབས་སྤྱོད་པས་ཤེས། ཡུལ་ས་ཕྱོགས་གང་ཡིན་སྐད་ཀྱིས་
ཤེས།
༥༦. དཔོན་མངའ་ཐང་རྒྱས་དུས། གཡོག་སྡུག་ཐང་ཆད།
༥༧. ངག་འཇམ་སྨན་ལས་ལྷག སེམས་ཀྱི་གཅོང་ནད་བསངས།
ཚིག་རྩུབ་སོག་ལེ་འདྲ། མི་སྙིང་དུམ་བུར་གཅོད་
༥༨. མ་ཤེས་ན་རྒན་ལ་དྲིས། མ་རིག་ན་སྒང་ལ་བུད། །
༥༩. མི་དྲང་དགོས། ལྷ་མཚར་དགོས། སྒྲ་ལྡིད་དགོས།
༦༠. ཁ་མཁས་ན་མཁས་པ་མིན། ཁོག་མཁས་ན་མཁས་པ་ཡིན།
༦༡. ཐ་ཤལ་གཅིག་གིས་མང་སྐྱོན་དང་། བཟང་པོ་བརྒྱ་ཡིས་ཉུང་སྐྱོན།
༦༢. པ་ཕའི་དབང་གཤེད་བུ་ཡིས་འཛིན། ཕ་ཡི་ཤུལ་བཟང་བུ་ཡིས་བརླག
༦༣. ཕ་བཟང་པོས་བསགས་པའི་རྒྱུ་ནོར་དེ། བུ་ངན་པས་ང་དང་ཤོ་བག་བསྐྱལ།
༦༤. ཕོ་ཁ་ཆད་དང་། སྒ་རྒྱུན་སྒྲོག །
༦༥. གཏམ་ངན་ཁུར་ནས་མི་ཡུལ་སྡོད་པ་ལས། གཏམ་བཟང་ཁུར་ནས་དམྱལ་
བར་འགྲོ་ན་དགའ།
༦༦. བསྟོད་མི་མཁས་ཀྱི་བསྟོད་ར་སྨད་པ་ཡིན། སྨད་མི་མཁས་ཀྱི་སྨད་ར་བསྟོད་
པ་ཡིན།
༦༧. དྲང་པོ་སུས་བྱས་ཀྱང་དཔོན་པོ་དང་། བྱམས་པོ་སུས་བྱས་ཀྱང་ཕ་མ་ཡིན།
༦༨. སྐྱིད་ན་ནམ་མཁའི་བྱ་ཡང་འཁོར། སྡུག་ན་རང་གི་བུ་ཡང་བྲོས།
༦༩. ཤ་སོག་པ་གཅིག་ལ་ཟ་རེས་དང་། ཆང་དམ་བི་གང་ལ་འཐུང་རེས།
༧༠. ཐལ་བ་གནམ་ལ་བཤོས་ན། ཕྱེད་རང་མགོ་དང་ཕྱེད་གཞན་མགོ
༧༡. བླ་མ་བཟང་པོ་རང་གི་ཡུལ་དུ་བཞུགས། བྱིན་བརླབས་དངོས་གྲུབ་མི་ལ་
རེ་དགོས་མེད།།
༧༢. གཞོན་པའི་ཤེད་ལས། རྒན་པོའི་ཇུས་དགའ།
205



༧༣. རྡོ་རྗེ་ཕ་ལམ་རྒྱ་ཆེ་ཡང་། རྩ་བ་གཅོད་པར་ལུག་རྭ་དགོས།
༧༤. ཚུ་ཆར་པའི་སྐྱོ་རོགས་མ་བྱུང་ཡང་། སད་སེར་བའི་སྣ་འདྲེན་བྱས་མི་ཡོང་།
༧༥. པག་ཁ་ནས་བཟའ་བར ལམ་ལྟག་ཁུང་བསྐོར་མི་དགོས།
༧༦. ཁ་ལ་ཟ་མ་བཟའ་བར། ལག་པར་ལྕགས་ཀྱི་སྐམ་པ་དགོས།
༧༧. ལས་སྔ་དུས་མ་བྱས་དགོས་དུས་འགྱོད།
ཆོས་གཞོན་དུས་མ་བྱས་རྒས་དུས་འགྱོད།
༧༨. ཞིམ་ཞིམ་གྱི་ལྟོ་ཟ་བར། རུབ་རུབ་གྱི་གྲོས་དགོས།
༧༩. སྟོན་ཞོགས་ཉལ་དང་དཔྱིད་ལྟོགས་ཤི་
༨༠. སྟོན་སྙེ་མར་འགོམ་མཁན་ཧམ་པོ་ཆེ།
དགུན་ཡོས་རྡོག་སྒྲུག་མཁན་ལྟོཊ་པོ་ཆེ།
༨༡. རྒྱུ་ལ་མི་ལྟ་མི་ལ་ལྟོས། ཁ་ལ་མི་ལྟ་སྤྱོད་པར་ལྟོས།
༨༢. རྔ་རང་ལ་ཡོད་དུས་བརྡུང་ན་དགའ།
༨༣. ཕོ་ལ་རྩེར་འགྲོ་བར་གྲབས་དང་། དམན་ཕྲུ་གུ་སྐྱེས་དུས་གྲབས།
༨༤. བཤད་ཚད་གཏམ་མིན། བཙོས་ཚད་ཤ་མིན།
༨༥. གོས་ཕུ་ཐུང་རྫབ་རྫབ་གྱོན་འདོད་ན། །
ཁ་ཙིཁུང་ཙམ་གྱིས་བཟའ་ཚོད་བྱེད། །
༨༦. དཔོན་གྱིས་སྐྱེ་གཅོད་ཀྱང་། གཡོག་པོས་ཞྭ་ཕུད།
༨༧. འཆི་བ་སྲོག་ལ་ཐུག་ཀྱང༌། དཀོན་མཆོག་འབེན་ལ་མ་བཙུགས།
༨༨. ཀ་གི་གུའི་ཟློས་ཀློག་་མ་ཤེས་པར། འབུམ་ཕྲག་ལྔ་ཀློག་རྒྱུ་ཕར་ལ་ཞོག
༨༩. འགྲན་ཟླ་གཡག་ལ་བྱས་ན། རྟ་ཕོའི་རྟིང་རྩ་ཆད་ཡོང་།
༩༠. ཆང་གཅོད་འདོད་ན། ར་ཟིའི་སྐྱོན་ལ་ལྟོས།
༩ ༡. རི་དྭགས་ཕྲུ་གུ་མ་ཤེས་ན། རྔོན་པ་རྒན་བྱས་དོན་མེད།
༩༢. གནས་པ་བཅུ་གཉིས་མ་ཤེས་ན། ཁྲུལ་པོའི་ཨ་མ་བྱས་དོན་མེད།
206



༩༣. ལྟོ་ཕྱེད་ཀྱི་ཚོས་མ། གོས་ཕྱེད་ཀྱི་ལྷན་པ།
༤. གནམ་གང་ལ་རྒྱས་དྲགས་ན། ཚེས་པ་གཅིག་ལ་ཆད་ཡོང་།
༩༥. རྟ་ལྷོད་ན་ཀུན་གྱིས་བཞོན། མི་ལྷོད་ན་ཀུན་གྱིས་བརྙས།
༩༦. ལྟོ་ཆས་དྭངས་ཁ་བདེ་དུས་བཟའ་ ཁ་ཆེམས་དྲན་པ་གསལ་དུས་བཞག
༩༧. སྟོན་ཐལ་རླུང་འཚུབ་འཚུབ་མ་བྱས་ན། དགུན་མ་བག་ཚིལ་ཚིལ་མི་ཡོང་ངོ༌།
༩༨. རྟ་ཁ་ལོ་མེད་ན་བཞོན་རྒྱུ་མེད། ཚིག་རྩ་བ་མེད་ན་ཤོད་རྒྱུ་མེད།
༩༩. ཉི་མ་རིང་དུ་རིང་དུ། རྩོམ་པ་ཞིམ་དུ་ཞིམ་དུ། །
༡༠༠. མདོག་ངན་ཡང་རང་གི་ཕ་མ་རེད། སྐྱུག་བྲོ་ཡང་རང་གི་ལྟོ་ཕོར་རེད།
༡༠༡. སྐྱེ་མོ་སྟོང་པས་རང་ཚོ་མ་ཟིན། ཡོན་ཏན་མེད་ན་སྐྱེ་ཁུངས་མ་འཁྱོལ།
༡༠༢. ཟ་ཚོད་མ་ཟིན་ནད་གཞི་ཡོང་བའི་རྒྱུ། བྱ་ཚོད་མ་ཟིན་ཆག་སྒོ་ཡོང་
བའི་གཞི།
༡༠༣, སྔར་བྱ་སྐྱག་དཀར་པོའི་ལོ་རྒྱུས་ཤོད་དགོས་བྱུང་ན། ཆུ་ཕོར་པ་གང་
ལ་ཉ་འདོམ་པ་བཅོ་བརྒྱུད།
༡༠༤. གཡུ་འབྲུག་རྒྱ་མཚོའི་དཀྱིལ་ནས་ལངས། སྟག་རྒོད་ནགས་ཀྱི་དཀྱིལ་
ནས་ལངས། །
༡༠༥. བསམ་ཤེས་ན་དངུལ་དཀར་མེ་ལོང་རེད། ཕྱི་མི་དགོས་མེ་ལོང་རང་
གསལ་རེད།
༡༠༦. རྡོ་ཆུང་ཡང་རྫ་མ་བཅག་
༡༠༧. མེ་རང་ཤི་དང་དུ་བ་རང་ཡལ། །
༡༠༨. གངས་རི་མར་ལ་གྱུར་ཡང་། ཏིག་གཞོག་གཅིག་གི་རེ་བ་མེད།
༡༠༩. ཡར་ཀླུང་གཙང་པོ་ཆང་འགྱུར་ཡང་། དམ་བི་གང་གི་རེ་བ་མེད།
༡༡༠. དགུང་བསངས་མཐོན་པོ་བཞུགས་བཞུགས། དྲིན་ཅན་ཉི་མ་བཞུགས་
བཞུགས།
207



༡༡༡. བདེན་པ་མར་ཡིན་ཡང་མི་བཞུ། རྫུན་མ་ལྕགས་ཡིན་ཡང་རྡོལ། .
༡༡༢. ལ་ཉག་མཛོ་གཟེངས་། །
༡༡༣. དམ་བི་ཉི་མར་སྐམ་ན། ཁ་ལས་ཞབས་རྭ་མཐོ་བ།
༡༡༤. ལ་ཆེན་ཞིག་དང་མ་ཕྲད་ན། རྟ་ཕོའི་ཤེད་ཤུགས་ག་ནས་ཤེས།
༡ ༡༥. མི་ཆེན་གནམ་ལ་འཕུར། དོན་ཆུང་ས་གཞིར་ལུས། །
༡༡༦. ཆར་པ་ཆར་ཐིགས་གཅིག་ལ། འབྲུག་སྒྲ་རི་བོ་ཉིལ་ཉིལ།
༡༡༨. ས་ཟད་རྡོ་ལ་ཐུག ལག་ཟད་དཔུང་ལ་ཐུག
༡༡༩. ནམ་མ་ལངས་དཀའ་མེད་ལ། ཉི་མས་སྐྱ་མདའ་བཏང་། །
༡༢༠. ཙན་དན་གྱི་ཀ་བར། འཇག་མག་གིས་ལྷན་པ།
༡༢༡. རྫ་རི་གནམ་འོག་ཏུ་མ་འདུས་མཐོ་མཐོ་། ཆུ་མོ་ཟམ་འོག་ཏུ་མ་འདུས་
ཤང་ཤང་།
༡༢༢. བ་ཚྭ་ཚྭའི་ཁོངས་སུ་གཏོགས་ཀྱང་། ཟས་ཀྱི་བྲོ་བ་ལ་མི་ཕན།
༡༢༣. བྱ་སྐྱ་ཀ་གཤོག་རྩལ་ལྡན་པ་དེ། ཞོགས་པའི་ཚར་བསིལ་གྱིས་བསྐུལ་བ་ཡིན།
༡༢༤. ལ་ལ་ཁ་བ་མེད་པར། ལུང་ལ་བ་མོ་མེད། །
༡༢༥. ཕྱི་ཆར་པའི་ཆར་ཐག་ཆོད་ཀྱང༌། ནང་ཐིགས་པའི་ཐིགས་ཐག་མི་ཆོད།
༡༢༦. སྨིན་དྲུག་ལ་ཁར་འགྲོ་འགྲོ མཛེས་མ་ཆུ་ཁོར་འགྲོ་འགྲོ་
༡༢༧. གཡམ་པ་རྡུང་ཀྱང་རྔ་སྒྲ་མི་ཐོན། དྲོད་མེ་ཆེ་ཡང་རྒྱུན་ཉི་མ་རིང་།
༡༢༨. དཔག་བསམ་ཤིང་ལ་འཛེག་རྒྱུ་བྱུང་ན། གོས་ཆེན་ལྤགས་ཚགས་རལ་
ཡང་རལ།
༡༢༩. ཕག་པའི་ཁ་བསྔོག་ན་སྐྱག་པའི་དྲི་བྲོ།
༡༣༠. ཞིང་དཔོན་ནོར་ལ་བརྔམ། དམག་དཔོན་དམག་ལ་བརྔམ།
༡༣༡. ལྷ་རྗེ་ཆང་གིས་བཟི་བའི་རྩ་བལྟ་ལུགས་དང་། བླ་མ་ཆང་གིས་བཟི་
བའི་ཆོས་བཤད་ལུགས།
208



༡༣༢. ཆར་བ་བྱུང་ན་གནམ་དང་། བྱིན་བརླབས་བྱུང་ན་བླ་མ།
༡༣༣. སེང་གེ་གངས་རིར་བསྡད་ན་སེང་གེ་ཡིན། སེང་གེ་གྲོང་དུ་བསྡད་ན་ཁྱི་
རྒན་ཡིན།
༡༣༤. དེ་ཕོ་འཕུར་རྩལ་ཆེ་ཡང་། ནམ་འཕངས་ག་ལ་ཆོད་འགྲོ་
༡༣༥. བ་ལ་བེའུ་སྐྱེས་ན་འདེད་ས་གླིང་།
༡༣༦. ཐུག་པ་བཏུང་ནས་མི་འགྲངས་པར། ལྕེ་ལྡག་བརྒྱབ་ནས་ག་ལ་འགྲངས།
༡༣༧. ཁྱི་ཡིས་བལྟས་ན་ཁྱི་ཚང་ཡག ཕག་པས་བལྟས་ན་ཕག་ཚང་ཡག་
༡༣༨. རི་བོང་གིས་ཁལ་འཁྱོགས་ན། བོང་བུ་གསོས་ནས་གང་ཡོང་།
༡༣༩. གཏམ་བདེ་པོ་མེད་ན་བཤད་དཀའ། ལམ་བདེ་པོ་མེད་ན་འགྲོ་དཀའ།
༡༤༠. ཕོ་རོག་ལྷགས་པས་འཁྱེར་དོགས་མེད། ངང་པ་ཆུ་ཡི་འཁྱེར་དོགས་མེད།
༡༤༡. བུ་ཕྲུག་རང་གི་བུ་ཕྲུག་མཛེས། མེ་ཏོག་རང་གི་མེ་ཏོག་མཛེས།
༡༤༢. བྱེའུ་འཇོལ་མོ་ཆོས་དད་ཆེ་བས་མིན། ཡུལ་ལྷ་ས་བར་ཐག་ཉེ་བས་ཡིན།
༡༤༣. བླ་མས་ར་གསོད་ཆོག་པ་ལ། ཉེ་གནས་ཆང་འཐུང་མི་ཆོག་གང་།
༡༤༤ ཐུད་ཞིམ་པོ་མར་གྱི་བཀའ་དྲིན་རེད། མར་མེད་ན་ཕྱུར་རའི་སྤགས་
གོང་རེད། །
༡༤༥. ར་མགོ་སྔོན་སྐྱེས་ལས། རྭ་ཅོ་རྗེས་སྐྱེས་མཐོ།
༡༤༦. ར་མགོར་ཞེན་ཆགས་ཆེ་ན། གཡག་མགོ་བརླགས་པ་སྲིད། །
༡༤༧. ཨབ་བྲའི་དཔོན་པོ་རྫ་རས་བྱས། དགྲ་སུ་མོང་ཡོང་དུས་མཉམ་བྲོས་རེད།
༡༤༨. དཔོན་པོས་ཁང་པ་བསྲེགས་ཆོག་སར། མི་སེར་བཞུ་མར་སྤར་མི་ཆོག་གང་།
༡༤༩. ཉི་མོར་གཉིད་ཉལ་ནས། མཚན་མོར་ཤིག་བསྒྲུག
༡༥༠. རྟ་ཆུང་ལ་བཞོན་བདེ་བ། མི་ཆུང་ལ་སྐུལ་བདེ་བ།
༡༥ ༡. ཕ་བཟང་པོའི་ཇ་ཁུག་དེ། བུ་ངོན་པོའི་ཐང་ཁུག་བྱས། །
༡༥༢. དབྱར་ལམ་དུ་མ་མཇལ་ཡང་། དགུན་ལམ་དུ་མཇལ་ཡོང་།
209



༡༥༣. ཡོན་ཏན་མེད་པའི་རྒྱལ་པོ་དེ། གསེར་ཁྲིར་བཞུགས་ཀྱང་སྙིང་པོ་མེད།
༡༥༤ ཡར་འབྲོག་རྐྱང་ལ་རྔོ་བརྒྱབ་ན། ཡ་སོ་ཅན་གྱི་བརྟན་པ་དར།
༡༥༦. སོལ་བ་དཀར་རྩིས་ཕྱིས་ན། དཀར་རྩི་ནག་པོ་འགྱུར་ཡོང་། །
༡༥༧. བྱ་ཕོ་ཡིན་ན་སྐད་ཅིག་རྒྱོབས། བྱ་མོ་ཡིན་ན་སྒོང་ཞིག་ཐོངས།
༡༥༨. ཆུ་འཚོག་པའི་སྣོད་ཡོད་ཀྱང་། གཏམ་འཚོག་པའི་སྣོད་མེད།
༡༥༩. བག་ཚ་དཀར་གོང་ཡིན་ཡང་ཚོས་ཚོད་དང་། ཁོག་མ་རྡོ་ཁོག་ཡིན་ཡང་
འཁོལ་ཚོད་ཡིན། །
༡༦༠. བཙས་སུ་ཁྱི་ཡིས་སོ་བརྒྱབ། ཡར་རླུང་ཕག་པ་དགྲ་རུ་ལངས།
༡༦༡. མཛོ་ཕོའི་ཁ་ཉམས་གཅོད་མི་དགོས། སྔོན་པོའི་ར་ཅོའི་ངོས་ནས་ཤེས།
༡༦༢. རྟ་ཆུང་འགྲོ་ལག་ཡང་པོར། ནམ་མཁའི་རྟ་དང་མ་འཕྲད།
༡༦༣. དང་པོ་ཁབ་བརྐུས་ནས། གཉིས་པ་གཡག་བརྐུས་ཡོང་།
༡༦༤. དཔེ་ལ་མེད་པའི་མཆོད་རྟེན། ལུང་ལ་མེད་པའི་རབ་གནས།
༡༦༥. གཏོར་མ་རེ་ལ་དཀར་རྒྱུན་རེ། མཛུབ་མོ་རེ་ལ་ཚིགས་ཁེབས་རེ།
༡༦༦. མཤིག་བསད་ནས་གྲོད་པ་མི་རྒྱགས་ཀྱང་། ཐོབ་ཟེར་བས་སྙིང་ནད་
འཚེངས་སེ་འཚིམ། །
༡༦༧. ད་རེས་ཀླན་ཀའི་མེ་ལོང་ནས། དགྲ་གྲོགས་སུ་ཡིན་གསལ་པོར་ཤེས།
༡༦༨. མིའི་མདུན་དུ་ཤིག་སྒྲུག་མ་རྒྱག ཁྱིའི་མདུན་དུ་དབྱུག་པ་མ་འཕྱར།
༡༦༩. ཕ་རྒས་པོ་ར་བཟི་ཡང་། དོན་དམ་པ་རླུང་ལ་མི་བསྐུར།
༡༧༠. སྤང་སྟོད་རི་བོང་མ་གློད་ན། ཨ་ཁུས་རི་བོང་གློད་དོགས་མེད། །
༡༧༡. ཁ་ཏ་ནག་པོའི་སྡིག་སྒྲིབ་ཀྱིས། ངང་པ་གསེར་པོ་འདམ་ལ་ཚུད།
༡༧༢. རྐུ་མའི་ཧམ་པ་ཚ་བ་ལ། ཇག་པའི་མགོ་ལ་རྡོ་བཞུ་གིས།
༡༧༣. ཐོ་ཞིག་ཟེར་བ་ལ། ཐང་ཁུག་སྟོང་པ་ཧོ།
༡༧༤ མ་འཇུ་ཟས་བཟའ་ན། གྲོད་པར་རོང་བརྒྱབ་ཡོང་།
210



༡༧༥. དབང་བསྐུར་མང་པོ་བཞུ་མྱོང་ཡང་། ཟ་རུས་དབང་བསྐུར་བཞུ་མ་མྱོང་།
༡༧༦. སྤྲེའུས་བརྒྱབ་པའི་མདུད་པ། སྤྲེའུས་བཀྲོལ་ན་དགའ། །
༡༧༧. སོ་ཡོད་སྲན་མ་ཟ་བར། སོ་མེད་སྙིང་རླུང་མ་ལངས།
སྦྱིན་པ་བདག་མེད་བཙལ་བར། བདག་ཡོད་སྙིང་རླུང་མ་ལངས།
༡༧༨. ཁྱོད་གྱོང་པོ་བཀུག་ནས་མ་གུག་པ་ཞིག་ཡིན་ན།
ང་མཉེན་པོ་བཅག་ནས་མི་ཆག་པ་ཞིག་ཡིན།
༡༧༩. བུ་སྐྱེས་པ་དང་དུས་ངན་པ་ཁ་ཐུག་
༡༨༠. དྲོ་ས་ནས་ཐོན་ཏེ་གྲང་སར་འཛུལ།
༡༨ ༡. སྐབས་ལ་བབས་ན་གཡང་ལ་མཆོངས།
༡༨༢. རྒྱ་མཚོ་འགྲམ་ལ་བཞག་ནས། ཀོ་སྐམ་མཆི་མས་སྦྱངས།
༡༨༣. སྟག་ཤི་ཡང་སྡེར་མོ་མི་སྐམ། ལྦ་ཤི་ཡང་གྲ་མི་ཉམས།
༡ར༤ མཐུ་མི་ལ་བསྒྲུབ་ལྟས་རང་ལ་འཁོར།
༡༨༥. མཐོང་ན་རྩེད་མོ་མ་མཐོང་རྐུ་མ།
༡༨༦. དལ་དུས་མཆོད་པ་མི་འབུལ། འུ་ཐུག་ལྷ་འབོད་ཀླུ་འབོད།
༡༨༧. གདོང་པར་ཁྲག་མེད་པའི་གཉེན་ལས། ངོ་ཚ་ཁྲེལ་ཡོད་པའི་དགྲ་དགའ།
༡༨༨. ན་སོ་གཞོན་དུས་བྲོ་ཞིག་མ་འཁྲབ་ན། ན་སོ་རྒས་ན་བྲོ་ཡི་དགོས་པ་མེད། །
༡༨༩. ནང་དཔའ་བོའི་དཔའ་གྲལ་མ་ཞིག་ན། ཕྱི་གེ་སར་དམག་ལ་སྐྲག་དོན་མེད།
༡༩༠. འཇའ་གར་སོང་ལ་ཉི་མ། བུ་གར་སོང་ལ་མནའ་མ། །
༡༩༡. རང་གི་ཞྭ་མོ་མཁྱོག་པར་མི་ཡི་རྨོག་གྱོན། །
༡༩༢. ཕྱི་གོས་ཀྱིས་མ་ལྡེང་གཡོག་པོའི་ཚུལ། ནང་ལྟོ་ཡིས་མ་ལྡེང་སྤྲང་པོའི་ཚུལ།
༡༩༣. སྤྱང་ཀི་རྒས་ཀྱང་ཁྱི་དགུ་ཐུབ།
༡༩༤ དགོན་པའི་ཁྱི་ལ་ཞུས་པས། བླ་མའི་ཐུགས་ལ་ཕོག་སོང་།
༡༩༥. མགོ་སྐྱེས་རྭ་ཅོ་མིག་ལ་ཟུག
211



༡༩༦. འགྲོ་ལ་མི་འགྲོའི་རྟ་ཕོ་ལས། བློ་ཐག་ཆོད་པའི་རྐང་ཐང་དགའ།
༡༩༧. ཆོས་མི་ལ་ཤོད་པར། རང་ཉིད་སྡོམ་པ་གཙང་མ་དགོས། །
༡༩༨. རྒྱ་གར་ལ་རྔ་མ་བྲིན་པོ་ཡོད་ཀྱང་། ར་གཞུག་ལ་ཚོས་བརྒྱབ་ནས་མ་བྲིན།
༡༩༩. ཁྱི་མཐུ་པོ་རང་གི་ཁྱི་ཡིན། མཐུ་དྲགས་ན་སྒོ་འགྲམ་རྡོ་ཡིས་ཁེངས།
༢༠༠. བྱེའུ་ཤི་མི་ཐི་སྦར་མོའི་གདེངས་ཚོད་རེད། །
༢༠༡. བློ་གཏད་སྤང་རིར་བཅོལ། ལུ་གུ་རྫ་རིར་ཐེབས། །
༢༠༢. ཚིག་གསུམ་གང་ལ་འབྲུ་གསུམ་རྒྱབ། ཞིང་ཆུང་གྲུ་བཞི་སྐུ་ཁམས་བཟང་།
༢༠༣. དབྱར་ཟླགསུམ་ལ་མཛལ་རེས་མ་བྱུང༌། ནང་གི་ཨ་མ་སྐུ་ཁམས་བཟང་།
༢༠༤ སྟོད་མངས་རིས་སྐོར་གསུམ་སྐོར་མི་དགོས། རྫོང་ལྷ་རོང་རྫོང་ནས་
བལྟོས་པས་ཤེས། བལ་པོའི་སིའུ་མ་བཟས་ཀྱང་། ཁ་མདོག་བལྟས་
པས་བྲོ་བ་ཤེས།
༢༠༥. ཕུ་ཡི་ལ་ཡང་བཀག་རྒྱུ་མ་བྱུང༌། མདའ་ཡི་ཐང་ཡང་བཀག་རྒྱུ་མ་བྱུང༌།
༢༠༦. བཀྲ་ཤིས་ལྷུན་པོའི་བང་མཛོད་ལ། ཨོ་ལོ་པ་སངས་ཀྱིས་གཏོང་མི་གནང་། །
༢༠༧. གཞན་གྱི་སྒོ་ཁྱི་བྱེད་པ་ལས། རྩྭ་ཁ་གང་བཟང་འགྲིམ་པའི་གཡག་སྐྱིད།
༢༠༨. བྱ་ལ་གཤོག་རྩལ་ཡོད་ཀྱང༌། འཕུར་ས་གུ་ཡུལ་དོག་ཀ །
༢༠༩. ཞུ་མར་འོད་གསལ་ཡང་། རང་གི་ཞབས་ར་མི་མཐོང་།
༢ ༡༠. མི་ཕན་མེད་སྟོན་དུས་ན། མཛོ་ཕན་མེད་དཔྱིད་དུས་ཤི
༢༡༡. བསམ་ཡས་མདོ་སྡེ་ཕར་བཞག་རེད། རང་མགོ་ཐོན་ན་ལྷ་རྒྱལ་རེད།
༢༡༢. སངས་རྒྱས་རང་མགོ་མི་ཐོན། བྱིས་པའི་ཡར་འདྲེན། །
༢ ༡༣. བསགས་པའི་བདེ་སྐྱིད་མ་མངོན། བརླག་པའི་སྡུག་བསྔལ་མ་ཡོང་།
༢༡༤ བསམ་ཡས་ལ་གང་འདུག་ཟེར་ན། འོག་ལ་ཁྱི་ངན་འདུག་ཟེར།
མགོ་ལ་ག་རེ་བྱས་བྱུང་བྱས་པས། རྐུབ་ལ་ལུག་གིས་བརྡུངས་བྱུང་ཟེར།
༢ ༡༥. ཁ་བདེ་པོས་བཤད་ན། རི་མགོ་བོ་འཇོག་འཇོག
212



ལག་གཉེན་པོས་བྱས་ན། རྫ་ཁོག་རྐེད་པ་ཀྱོག་ཀྱོག
༢ ༡༦. གྱི་དཔའོ་དམ་ལ་མི་དཔའ་རྒོད།
༢༡༧. མི་འཇོན་ཞི་མིས་སྣུམ་ལྡག་ན། ཞི་མིའི་མགོ་ལ་རལ་པ་ཤར།
༢༡༨. རྨ་ཁ་ཟུམ་ནས་ན་བ་བརྗེད། འོ་ཐག་ཆད་ནས་ཨ་མ་བརྗེད།
༢༡༩. ཨ་ཕ་སྤྱང་ཀི་ལ་བརྒྱབ་པ་མ་ཤེས། ཤ་བཟའ་བ་མཐོང་།
༢༢༠. སྤྱང་ཁྲོ་རྡོ་རྡུང་གིས་མ་ཤི སེམས་སྡུག་གིས་ཤི
༢༢༡. ཐུག་པ་འཐུང་བར་ཚྭ་ལག་ཐོག་
༢༢༢. ཟུར་ཙམ་ང་ལ་མ་དྲིས་ན། བརྒྱ་ཁ་གཅིག་གཅོད་ག་ནས་ཡོང་།
༢༢༣. རྩ་བ་མ་རུལ་ན། ལོ་མ་མི་སྐམ།
༢༢༤. ཆུ་ལ་དབྱུག་པ་ཞུས་ན་ཡང་། ཉ་ལ་ན་ཟུག་མི་གཏོང་ངོ༌།
༢༢༥. རྒྱ་མཚོ་སྐམ་ནུས་ན། སྦལ་པ་ཤི་ནུས།
༢༢༦. ཆུ་མི་བདེ་ན་ཉ་ཡང་མི་བདེ།
༢༢༧. དཀར་པོ་འབྲུ་ཡི་གོང་ཐག་ཆོད་ན། གྲོ་དང་སྲན་མའི་གོང་ཐག་བཤད་
མི་དགོས། །
༢༢༨. ཆུ་ལ་ཆུ་འཛིངས་མ་བྱེད། ཁྱི་ལ་ཁྱི་འཛིངས་མ་བྱེད།
༢༢༩. ཆུ་དཀྲོག་ནས་མར་མི་ཐོན།
༢༣༠. མེ་འབར་བའི་སྒང་ཤིང་ཤགས་པ།
༢༣ ༡. ཆུ་འགྲོ་ཞོར་དང༌། ཤིང་འཁྱེར་ཞོར།
༢༣༢. ཀ་བ་འགྱོག་མཁན་ཀ་བཀྱག གདུང་མ་འགྱོག་མཁན་ཀེ་བ།
༢༣ ༣. མེ་དུ་བ་མེད་པ་གཏོང་མི་ཤེས། ཆུ་རླངས་པ་མེད་པར་སྐོལ་མི་ཤེས།
༢༣༤. རྒན་འཁོག་ཤི་ན་ངུ་རིན་མེད། པད་ཀ་བོར་ན་སྒྲུག་རིན་མེད།
༢༣༥. བྱམས་པོ་གནང་བའི་ཞོར་ལ། མགོ་ལ་སྣུམ་ཞིག་བྱུག་རོགས།
༢༣༦. རང་དོན་སྒྲུབ་ན་ཆ་ལུགས་ངན་ཡང་ངན།
213



སྐྱིད་པོ་བྱུང་ན་བསོད་བདེ་མེད་ཀྱང་མེད།
༢༣༧. སྐྱེ་སས་ཡར་འཐེན་དང་། སྤྱོད་པས་མར་འཐེན།
༢༣༨. ནོར་ལ་སྤྱོད་ཤེས་པ། ཕྱུག་པོའི་མཚན་ཉིད་ཡིན།
༢༣༩. ངན་པོ་ཚར་མ་བཅད་ན། བཟང་པོའི་སྤྲོ་མི་འཕེལ།
༢༤༠. ཕོ་འབྲིང་བརྒྱ་ལས་ཕོ་རབ་གཅིག་དགའ། །
༢༤༡. ཐུགས་ཆུང་ཆུང་ཐུགས་ཡང་མ་གནང་ཞིག རྡོ་ཆུང་ཆུང་རླུང་བུས་
འཁྱེར་དོགས་མེད།
༢༤༢. འགྲོ་མི་དགོས་གཡག་ལམ་དུ་ཕྱིན་ནས། ཁུར་མི་དགོས་ལྕགས་རྡོ་
འཁུར་དགོས་བྱུང་།
༢༤༣. དཀར་བའི་སོ་བསྟན་ཡང་། གནག་པ་སེམས་ལ་བཅང་།
༢༤༤. ཙིཙིས་མིག་ལོག་བལྟས་ཀྱང་། ཞི་མིའི་ལོ་གསར་རེད།
༢༤༥. སྤྱི་ཟས་ལ་སྒེར་ཚ་དང་། སྤྱི་ནོར་ལ་སྒེར་སྤྱོད།
༢༤༦. སྤྲང་པོ་ཕྱི་ལ་མ་ཞོག དགེ་བ་ནང་ལ་མ་གཏོང་།
༢༤༧. སྤང་པོའི་ཚུལ་བྱས་ལ། ལྐུགས་པའི་རྟགས་བསྟན།
༢༤༨. གཏམ་ཆེན་རྒྱུག་དུས་ཤ་ཚ་མེད། ཆུ་ཆེན་བརྒལ་དུས་ངོ་ཚ་མེད།
༢༤༩. དགའ་པོ་འཁོལ། ཞིམ་པོ་སྐྱུག། །
༢༥༠. འདྲེ་ཤར་ལ་བཞག་ནས། གཏོར་མ་ནུབ་ལ་བསྐུལ།
༢༥ ༡. སྔ་དྲོ་ལྷ་ཕེབས། དགོངས་མོ་འདྲེ་ཕེབས།
༢༥༢. ཕོ་གཞོན་ངར་དེ་ཁྱི་ངན་ཡིན། རྡོ་རྒྱུག་གཉིས་ཀྱི་རྗེས་འདྲེན་རེད།
༢༥༣. མི་རོ་སྐམ་པོ་ཆུ་ལ་སྦང་། ལོ་རྒན་དྲུག་ཅུའི་རྩིས་ཤིག་རྒྱག
༢༥༤. མགོ་ཐར་སར་དཔུང་མ་ཐར། །
༢༥༥. ཤ་ཟ་བར་མེད་ཀྱང་། ཤ་ཁུ་འཐུང་བར་ཡོད།
༢༥༦. སྟག་མིས་བསད། གཏམ་རང་གིས་འཁྱེར།
214



༢༥༧. བྱེའུ་སྡིག་མེད་ཀྱིས། འབུ་བསྒྲུགས་པ་མང་།
༢༥༨. སྙིང་རྗེ་པོ་ཙིཙིའི་ཕྲུ་གུ རྒན་ལོངས་ན་ཐང་ཁུག་ད་བྲལ་མཁན། །
༢༥༩. བ་དེའི་ཉལ་སྟངས་ལ་བལྟས་ན། བེའུ་འགྲམ་སྐྱོག་ཞིག་སྐྱེས་པ།
༢༦༠. འུག་པས་མུན་པ་རུབ་ན་བསམ། ཁྲུས་ལ་མོ་བརྒྱབ་ན་བསམ།
༢༦༡. མནའ་མ་གང་ནས་བསུས་ཀྱང་། དྲི་མ་ཚ་བ་ལས་མི་འདུག
༢༦༢. རྫ་བཟོ་པད་མ་འབྱོར་ལྡན། གྲ་ནང་སྐྱེས་བུ་བཅུ་གསུམ།
༢༦༣. ལུས་ལ་མི་དགོས་ན་ཚ་དང་། སེམས་ལ་མི་དགོས་སྡུག་བསྔལ།
༢༦༤ གོང་དཀར་རྟ་འདོ་ཨ་ཕའི་བློ་ངག་རེད། །
༢༦༥. སྤ་ཕྲུག་ཡོད་ནས་གྱོན་པ་ཡིན། རྩོམ་པ་མེད་ནས་སློང་བ་ཡིན།
༢༦༦. སྟོན་ཉ་ཁྱི་ཡིས་མི་བཟའ། དཔྱིད་ཉ་རྒྱལ་པོར་མི་རག
༢༦༧. ཕ་སྡུག་པའི་བུ་ལ་སྡུག་རྒྱུ་མེད། མཛོ་ཁྱུང་དཀར་ལ་ཕ་གླང་གོག་ཡོད།
༢༦༨. མར་ཀོག་ལ་དགའ་དྲགས་ན། དཀར་གོང་གིས་སོ་བཅག
༢༦༩. ཁ་ཤས་བླ་མ་བསམ། ཁ་ཤས་གཏོར་མ་བསམ། །
༢༧༠. ཆུ་གད་པ་མཐོ་རེས་དམའ་རེས། གུང་ཉི་མ་རིང་རེས་ཐུང་རེས།
༢༧༡. འདྲི་རྟོགས་བྱེད་པར་དགའ་བའི་མི། ལམ་ཁ་ནོར་བའི་དོགས་པ་མེད།
༢༧༢. སྐྱིད་རེ་སྡུག་རེ་མ་རྒྱུད་ན། སྐྱིད་སྡུག་དབྱེ་བ་མི་ཤེས་སོ།
༢༧༣. བཟའ་རྒྱུ་འཐུང་རྒྱུ་མང་བ་ལས། ལབ་རྒྱུ་གླེང་རྒྱུ་ཉུང་བ་དགའ།
༢༧༤. གང་ལབ་མ་ལྟོས། གང་བྱས་ལ་ལྟོས།།
༢༧༥. བཟའ་རྒྱུ་མེད་པ་ལས། ལབ་རྒྱུ་མེད་པ་དགའ།
༢༧༦. མིས་མི་ཐེག་གཏམ། ཆུས་མི་ཐེག་རྡེའུ།
༢༧༧. བོང་བུར་ཉལ་སྟངས་བཅོ་བརྒྱུད། ཚོང་པར་སློང་སྟངས་བཅུ་དགུ་
༢༧༨. མི་ལ་རིག་པ་ཡོད་ན། རྡོ་ལ་བུ་ག་ཐོན། །
༢༧༩. ཁ་མཆུ་རྒྱག་སར་མ་འགྲོ སྣུམ་ཚོང་སར་སོང་།
215



༢༨༠. ལྟོ་ལ་བཟའ་མཁས་བྱས་ན། ཟ་རྒྱུ་རྒྱུན་མི་ཆད། །
གོས་ལ་གྱོན་མཁས་བྱས་ན། གྱོན་རྒྱུ་རྒྱུན་མི་ཆད། །
༢༨ ༡, ལྟ་ཕྱོགས་ལ་གཅིག་དང་། མཐོང་ཕྱོགས་ལ་གཉིས།
༢༨༢. རྟ་སྟོང་ཁྲིད་ནས་མ་འགྲོ་བཞོན་ནས་འགྲོ། །
བོང་སྟོང་བཞོན་ནས་མ་འགྲོ་དེད་ནས་འགྲོ། །
༢༨ ༣. ལས་བྱེད་མྱོང་དང་ལྟོ་ཟ་མྱོང་། །
༢༨༤ གཏམ་ཕ་ལ་མ་བཤད་སུ་ལ་བཤད། ཟས་མ་ལ་མ་སྦྱིན་སུ་ལ་སྦྱིན།
༢༨༥. གཏམ་སྙན་པོ་མེད་ཀྱང་ཚིག་གིས་རང་སེམས་འགུལ།
༢༨༦. གཏམ་ཤོད་རོགས་ཡོད་ན་སེམས་པ་དགའ། ཟས་ཟ་རོགས་ཡོད་ན་
སྣང་བ་སྐྱིད། །
༢༨༧. བྱ་མ་ད་ཀྲོག་པར་སྒོ་ང་ལེན་ཐབས་བྱེད།
༢༨༨. རྩ་བ་ཟབ་ན་ལོ་མ་མཐོ།
༢༨༩. རྟ་གཅིག་ལ་སྒོ་གཉིས།
༢༩༠… ཕྱུག་པོ་ཐམས་ཅད་ཕྱུག་པོ་མིན།
༢༩ ༡. ཕ་གྲོད་མཛོ་གྲོད་ཆང་ལ་དགའ། ཀླད་མེད་ཐོད་དཀར་རྟ་ལ་དགའ།
༢༩༢. ལྷམ་ཆུང་རྟ་ཕོ་ཡིན་ཟེར་ཆེ་ན་དགའ། མགོ་ཞྭ་གཉའ་ནོན་ཡིན་ཟེར་
ཆུང་ན་དགའ། །
༢༩༣. གཡག་དབུ་ཡུ་སྡོད་་ས་གདང་མཇུག མི་ཉམས་ཆུང་སྡོད་ས་སྒོ་རྒྱབ།
༢༩༤, མཆོད་རྟེན་མགོ་འཇུག་ལོག་ཀྱང་། བང་རིམ་དཀྱིལ་ཚད།
༢༩༥. མི་ལ་ངར་རྒྱུ་མེད་ན་ཁྱི་དང་འདྲ། ཁྱི་ལ་ངར་རྒྱུ་མེད་ན་བེའུ་དང་འདྲ།
༢༩༦. ནང་ལ་བཀྲ་མི་ཤིས་ན། ཕྱི་ལ་དོན་མི་བསྒྲུབ། །
༢༩༧. རྫ་ཁོག་ཆག་པས་ལེགས་སོང་། ཁྲོ་ཟངས་ལག་ཏུ་ལོག་སོང་།
༢༩ ༨, མི་སྐྱེས་ཞིང་ལ་སོ་ནམ་བྱེད་པ་ལས། མྱང་སྟོད་གཞུང་ལ་རྩམ་པ་སློང་
216



བ་དགའ།
༢༩༩. མཁྲིད་ནད་ཅན་གྱིས་དུང་དཀར་སེར་པོ་མཐོང་།
༣༠༠. ཡོན་ཏན་ཅན་དང་གསེར་བཟང་པོ། གང་དུ་བསྡད་ཀྱང་དེ་རུ་བྲིན།
༣༠༡. ཡོན་ཏན་ཅན་ལ་བརྟེན་པ་ཡིས། དེ་ཡི་ཡོན་ཏན་ངང་གིས་ཤེས།
༣༠༢. རྟ་བཟང་ཡིན་ན་རྟེའུ་ནས་ཤེས། མི་ཞིག་ཡོང་ན་ཆུང་ནས་ཡོང་།
༣༠༣. རང་གི་སྐྱོན་ལ་ལྟོས། གཞན་གྱི་ཡོན་ཏན་ལ་ལྟོས།
༣༠༤. མི་ཚེ་རི་ལ་བསྡད། རི་དྭགས་ངོ་མ་ཤེས། །
༣༠༥. རང་ལུས་ལ་གཡག་འགྲོ་བ་མ་ཤེས། གཞན་ལུས་ཤིག་འགྲོ་བ་མཐོང་།
༣༠༦. ཐག་རིང་ཆུ་ཡིས། ཐག་ཉེའི་མེ་སྐྱོན་འགོག་མི་ཐུབ། །
༣༠༧. གོམ་པ་རེ་རེ་མ་སྤོས་ན། ལེ་དབར་སྟོང་ཕྲག་སླེབས་མི་སྲིད།
༣༠༨, ཆུ་ཕྲན་མང་པོ་མ་བསྡུས་ན། རྒྱུ་མཚོ་ཆེན་པོ་ཆགས་མི་སྲིད།
༣༠༩. ས་འབུར་ཅན་ལ་ཆུ་བོ་མི་ཆགས། ་ཁེངས་དྲེག་ཅན་ལ་ཡོན་ཏན་མི་ཡོང་།
༣ ༡༠. རྟ་ལམ་གྲོག་མས་བཀག་མི་ཐུབ། །
༣༡༡. ཉི་མས་གླིང་བཞི་ཕེབས་ཀྱང་། ཉིན་མཚན་གསལ་ཚོད་དབྱེ་བ་ཡོད།
༣༡༢. ཁྲུང་ཁྲུང་དཀར་ཡང་། མཇུག་རྩེ་ནག
༣ ༡༣. རང་ལ་ཡོན་ཏན་དགོས་ན། མི་ལ་རྩོད་པ་རྒྱོབ།
༣༡༤ ཆུ་མོའི་བབས་ལ་བརྟེན་ནས། ཉ་མོས་འཁྱུགས་བགྲོད་བྱེད།
༣ ༡༥. སྡིག་ཆེན་ཁྲ་ཡིས་བྱིའུ་བསད་པ་ལས། སྡིག་ཆུང་བྱེའུ་ཡིས་འབུ་བསད་
པ་མང་།
༣ ༡༦. ཕོ་རོག་མི་བཞག་ལྷ་འདྲེ། འཇག་མ་མ་བཞག་རླུང་བུ།
༣ ༡༧. མུ་གེའི་ལོ་ལ་ཟླ་བཤོལ།
༣ ༡༨. མི་ཚེ་ལས་གཏམ་ཚེ་རིང་།
༣ ༡༩. བླ་མས་སྒོ་ང་བཞེས་པར་སྡིག་པ་མེད་ན། སྤྲང་པོས་བྱ་ཤ་ཟ་བར་སྡིག་
217
سر
هر
که
هر



པ་ག་ལ་ཡོད།
༣༢༠. སྤྱང་ཀི་རི་ཟུར་ལས་འགྲོལ་བར། སྔ་མིག་ཕྱི་མིག་ལྟ་དགོས།
༣༢ ༡. ལས་ག་ལེར་བྱས་ན་བསམ་དོན་གྲུབ། ཚིག་ག་ལེར་བཤད་ན་ཚིག་
བརྡ་འཕྲོད་
༣༢༢. མཛུམ་མོ་ལྔ་པོ་སྤུན་རེད། ལག་པའི་ཕྱི་ནང་ཤ་རེད།
༣༢༣. ཝ་མོས་མཇུག་མ་མ་གཡུག་ན། ཤ་ཁྱིས་རྣ་ཅོག་ཀྲོང་དོན་མེད། །
༣༢༤. སྐྱུར་མོ་ཞིག་དང་མ་འཕྲད་ན། མངར་མོ་ཐམས་ཅད་ཅང་ཅང་ཡིན།
༣༢༥. གཏམ་ལ་མཚོན་ཆ་མེད་ཀྱང་། མི་སྙིང་དུམ་བུར་གཅོད། །
ཚུ་ལ་སྡེར་མོ་མེད་ཀྱང་། ས་གཞི་གྲོག་རོང་བསྒྱུར།
༣༢༦. གསེར་ས་འོག་ཏུ་ཡོད་ཀྱང༌། འོད་ནམ་མཁའ་ལ་འཆར།
༣༢༧. ཁ་མཆུ་ཏོ་ཟུར་གསུམ་གྱིས་རྫུན་མ་ལབ། ལག་མཛུབ་མོ་བཅུ་ཡིས་རྐུ་
མ་བྱེད།
༣༢༨. རྫུ་ཆེ་བ་དཔོན་གྱི་ཡོན་ཏན།
༣༢༩. མི་ལལབ་གསུམ་ལབ་པ་ལས། རང་ལ་འཛོམས་གསུམ་འཛོམས་པ་དགའ།
༣༣༠. ཕ་དམ་པ་ཆང་གིས་བཟི་ཡང༌། དོན་དམ་པ་ཆང་གིས་མི་བཟི།
༣༣ ༡. མ་བསླབ་མཁས་པ་ཡོང་མི་སྲིད། བསླབས་ནས་མི་མཁས་ཡོང་མི་སྲིད།
༣༣༢. སྤྱང་ཀིས་ཤ་བཟའ། རྐུ་མས་མནའ་ཟ།
༣ ༣༣. ཆུ་ཚེ་ཡང་ཟམ་འོག་ཏུ་ཚུད། ལམ་ཆེ་ཡང་རྐང་འོག་ཆུད།
༣༣༤. ཕན་མི་ཐོགས་ན་ཁ་ནང་སོ་ཡང་ཕུད།
༣༣༥. ཆུ་མགོ་ནས་རྟོག་ན། ཆུ་མཇུག་ལས་ལོས་རྙོག །
༣༣༦. ལ་མང་བརྒལ་བའི་བོང་བུ་ལ། ཁལ་ཤེད་མེད་ཀྱང་མྱོང་ཤེད་ཡོད།
༣༣༧. ལྗོན་ཤིང་གསོ་བར་ལོ་བཅུ། མི་བཟང་གསོ་བར་ལོ་བརྒྱ།
༣༣༨. ཁལ་རང་ཐོག་ཏུ་འཁེལ་ན། བོང་བུ་རྟ་ལས་མགྱོགས།
218



༣༣༩. ང་ཁ་ལ་ཞིམ་པོ་བདུད་རྩི་ཡིན། གཏམ་རྣ་བར་སྙན་པོ་གཏམ་དཔེ་ཡིན།
༣༤༡. ཁབ་རྐུ་བའི་སྙིང་གིས། གཡག་རྐུ་བའི་དཔེ།
༣༤༢. ཕྱུག་པོ་ནོར་གྱིས་མ་བཞག དབུལ་པོ་གྲོང་པས་མ་བཞག
༣༤༣. ཁ་ལ་དཔག་པའི་སོ་དང་། ལུས་ལ་དཔག་པའི་གོས།
༣༤༤ མགོ་རིལ་ཡིན་ཚད་ཀྱིས་ཆོས་བྱུང་ན། །
བྱང་ཐང་གཡག་དབུ་ཡུས་ཀྱང་ཆོས་བྱུང༌།
༣༤༥. ཤིག་སྡོད་མ་ཚུགས་ན། སེན་མོའི་བར་ལ་ཚུད་ཡོང་།
༣༤༦. སོ་ཚབ་རྙིལ་དང་། ཕ་ཚབ་བུ་ཡིས་བྱེད།
༣༤༧. ཀོ་བ་གཅིག་ནས་དྲས་པའི་རྒྱུན་བུ་དང་། ཤ་གཅིག་ནས་བཀོག་པའི་
ཏིག་ཁ།
༣༤༨. དྲིན་ཆེན་ཕ་མ་མེད་པའི་དུས། ཉེ་འབྲེལ་ཡོད་ཀྱང་བྱམས་མི་དཀོན།
༣༤༩. ཉི་མས་ལ་མོ་རྒྱག་པའི་དུས། ཟླ་བ་དཀར་ཡང་དྲོ་མི་ཐུབ།
༣༥༠. བུ་བཟང་ན་དཔའ་བོ་གཅིག་གིས་ཆོག ཆང་བཟང་ན་དཀར་ཡོལ་གང་
གིས་ཆོག
༣༥༡. སྐྱིད་དུས་མགོ་འཕངས་མི་མཐོ། སྡུག་དུས་སྣང་བ་མ་ཕམ།
༣༥༢. འཕར་རྔ་ཕྱི་ནས་བརྡུངས། དྲིལ་བུ་ནང་ནས་བཀྲོལ།
༣༥༣. ཁྲ་ཡིས་མུན་པ་གསལ་ན་བསམ། འུག་པས་མུན་པ་རུབ་ན་བསམ།
༣༥༤ གོ་བ་མེད་པའི་སློང་རྒན་ལ། རྒྱལ་པོའི་བཀའ་ལས་དབྱུག་པ་བཙན།
༣༥༥. ཚིག་གི་མེ་ཡོག་མ་ཤར་ན། དོན་གྱི་འབྲས་བུ་ལོག་མི་སྲིད།
༣༥༦. མི་ངན་ཡུལ་གྱི་ཕུང་འདྲེ་དང་། རྡོ་རིལ་རྩིག་པའི་དཀྲུག་ཤིང་།
༣༥༧. ནམ་ཚོད་ཐིག་ནས་བྱ་ཕོའི་ལུས། ཚད་ཚོད་ཐིག་ནས་ཁྲལ་དཔོན་ཨ་པ་
བྱས།
༣༥༨. ཁྱི་མཐུ་པོ་རང་གི་སྒོ་ལ་བཏག རྐུན་ཇག་པ་ཁང་པའི་རྒྱབ་ནས་ཤོར།
219



༣༥༩. མི་འཇོན་ཕོ་གསར་ཚོང་ལ་ཕྱིན། ཚོང་ཟོག་ཇག་པའི་ལག་ལ་ཕུལ།
༣༦༠. ཕོ་རྒོད་པོ་རང་གིས་མ་བྱུང་ན། མཚོན་རྣོ་པོ་མི་ཡི་ལག་ཆ་ཡིན།
༣༦༡. མདའ་བརྒྱབ་པས་མི་ཆོག་གཞུ་མཆོག་ངོམས། །
མདུང་རྒྱབ་པས་མི་མཆོག་བ་དན་ངོམས། །
༣༦༢. མི་དྲང་པོས་དཔོན་པོ་དང་། ཤིང་དྲང་པོས་རྒྱ་མ་བྱེད།
༣༦༣ བྱ་ཕོ་མེད་པའི་ལུང་པ་རུ། བོང་བུས་ནམ་ཚོད་འཛིན།
༣༦༤, ཤ་ཞིམ་པོ་རུས་པའི་གསེབ་ན་ཡོད། དེ་དཔོན་པོར་མི་ཐོབ་གཡོག་ལ་
ཐོབ།
༣༦༥. ཆང་དང་པོ་འཐུང་དུས་གླུ་ཞིག་དགོས། གླུ་མེད་ན་བུང་རྒན་ཆུ་འཐུང་
འདྲ། རོགས་མང་པོ་འཛོམས་དུས་གླུ་ཞིག་དགོས། གླུ་མེད་ན་ལྐུགས་
པ་གྲལ་སྒྲིག་རེད། རང་གཅིག་པུ་འགྲོ་དུས་གླུ་ཞིག་དགོས། གླུ་མེད་ན་
སྤྱང་རྒན་འགྲོ་འགྲོ་རེད། །
༣༦༦. ཕོ་རབ་ཀྱི་གཏམ་དེ་གསེར་གྱི་ལྡེ་མིག་འདྲ། དོན་གྱི་སྒོ་མོ་ཅི་ཡང་ཐོག་
མེད་འབྱེད། ཕོ་འབྲིང་གི་གཏམ་དེ་རྒྱུ་མའི་རྒྱ་རྡོ་འདྲ། གཏམ་ཅི་
བཤད་དྲང་ཞིང་གནས་ལ་འཁེལ། ཕོ་ཐ་མའི་གཏམ་དེ་རི་གཟར་རྦབ་
རྡོ་འདྲ། དང་པོ་འུར་སྒྲ་ཆེ། བར་དུ་ཐལ་འཚུབ་ཆེ། ཐ་མར་གར་སོང་
ཆ་མེད་གྱུར། །
༣༦༧. མོ་རབ་གཏམ་དེ་སྨན་དང་འདྲ། ཁོང་ཁྲོའི་གཅོང་ནད་སེལ་བར་ནུས།།
མོ་འབྲིང་གི་གཏམ་དེ་ཚ་དང་འདྲ། མང་ཉུང་ལ་གཞིགས་ནས་བྲོ་བ་
ལྡན། མོ་ཐ་མའི་གཏམ་དེ་དུག་སྦྲུལ་འདྲ། ཡག་པོ་བཤད་བསམ་ངན་
སེམས་བཅངས། །
༣༦༨. ཕ་མ་དགའ་ན་དྲིན་ལན། མི་སེམས་ད་གའ་ན་ཆོས་ཡིན།
༣༦༩. གཡར་པོ་ཡུན་རིང་ན། བདག་པོའི་ཚུལ།
220



༣༧༠. གྲི་རྣོ་མེད་ལག་ལ་ཟན། གཏམ་དོན་མེད་རྣ་ལ་ཟན།
༣༧༡. སྡུག་བོང་བུས་བརྒྱབ། ཆོག་རྟ་ཡིས་བཟས།
༣༧༢. ཤུགས་ཆེན་གྱི་གྲི་ལ་རྣོ་མི་དགོས། དཔོན་ཆེན་གཏམ་ལ་དོན་མི་དགོས། །
༣༧༣. གངས་རི་མིག་གིས་མ་མཐོང། མར་རྡོག་གཅིག་གིས་མིག་འཕྱིད། །
༣༧༤. རྟ་བཙོངས་ཀྱང་ཐུར་མགོ་མེ་ཚོང་། མཚོ་བཙོངས་ཀྱང་སྣ་འཇུ་མི་ཚོང་།
༣༧༥, ཟ་མང་ན་ནད་ཡིན། ཤོད་མང་ན་འགྱོད་ཡིན།
༣༧༦. གཏམ་བཤད་སྙིང་པོ་དོན། ཞོ་བརྒྱ་དཀྲོག་གི་སྙིང་པོ་མར།
༣༧༧. ཁ་ཚ་བའི་གཏམ་དེ་ཤ་ཚ། ཤ་ཚ་བའི་གཏམ་དེ་ཕན་ཆེ།
༣༧༨. རྐུན་མ་ནང་ལ་བཞག སྒོ་ལྕག་ཕྱི་ལ་བརྒྱབ། །
༣༧༩. གཏི་མུག་གཉིད་ལ་དགའ་བའི་མིས། ཉི་མ་ནུབ་ནས་ཤར་བ་མཐོང་།
༣༨༠. བརླག་འདོད་ན་རྩིས་པའི་བ་གླང་བརླག ཤི་འདོད་ན་སྨན་པའི་ཨ་མ་ཤི
༣༨ ༡. འགྲོ་ཝ་མོ་ལས་མཁས་པ། སྡོད་རི་བོང་ལས་ཙོག་ཀ
༣༨༢. རྩྭ་སྤང་རི་ནས་བཝས། ལྕི་བ་རྫ་རིར་བཏང༌།
༣༨ ༣. གཞོན་པའི་ཤུགས་ལས། རྒན་པོའི་ཇུས་ཡག
༣༨༤, དབུལ་པོར་རྒྱུ་བྱུང་ན། ཕྱུག་པོ་གཉིད་མ་ཁུག
༣༨༥. ཕས་བུ་ལ་རྟ་སྟེར། བུས་ཕ་ལ་རྟ་མི་གཡར།
༣༨༦. ར་ཉོ་བྱེད་དངུལ་མེད་པར། རྟ་ཉོ་རྒྱུའི་གོང་སྒྲིག་
༣༨ ༧. སྤྲང་པོའི་ཐོག་ལ་ཁྱི་ངན་བཙན། ཉམས་ཆུང་ཐོག་ལ་མི་ངན་སྡང་།
༣༨༨. ངན་པ་ཟས་ཀྱིས་རྒྱུཊ་ན་སྐད་གསང་མཐོ། མ་རབས་མཐོ་སར་བཞག་
ན་སུན་ལ་སྡང་། །
༣༨༩. ཤ་ཁང་མུན་པ་ནག་ཀྱང་། ལྕག་ལ་གྲངས་ཀ་ཡོད།
༣༩༠… མི་རེ་ཡོང་ནས་གཏམ་རེ་བཤད། ཁྱི་རེ་ཡོང་ནས་གཅིན་རེ་བཏང་།
༣༩ ༡. བ་མ་གླང་གི་འགྲོ་སྟངས་མ་ཤེས་པར། ཤིང་སྟག་མའི་སེང་གེའི་ངར་
22l
کی
قبر
کس
کس



སྐད་ཞོགས།
༣༩༢. ཤིང་བཟོ་སྡུག་ཀྱང་རང་ལྟོ་འཁོལ། རྡོ་བཟོ་མཁས་ཀྱང་རང་མི་ལོང་།
༣༩༣. མི་རྒྱུ་བརྐུས་པས་ནོར་དཀོན། མི་སྲོག་གཅད་པས་ཚེ་ཐུང་།
༣༩༤ ལུང་པ་རེ་ལ་ཆ་ལུགས་རེ། བླ་མ་རེ་ལ་ཆོས་ལུགས་རེ།
༣༩༥. སོ་མེད་ཟས་དང་བྲལ། ནོར་མེད་གཉེན་དང་བྲལ།
༣༩༦. སྤྱང་ཕྲུག་གསོས་ནས་སྒོ་ཁྱི་མི་ཉན༔ གཞན་ཕྲུག་གསོས་ནས་རང་ཕྲུག་
མི་ཉན།
༣༩༧. ཁྱི་རྒན་གྱ་ང་ལ་བཀར་ན། ཧ་ལོག་མི་རྒྱག་ཀ་མེད།
༣༩༨. མི་ཤེས་ཤེས་ཁུལ་བྱས་ན་སྐྱོན་ཡིན། ཤེས་པ་ཁོག་ནང་བཅུག་ན་སྐྱོན་ཡིན།
༣༩༩. ངོ་ཤེས་པ་ལས་ཡག་པ་མེད། ཁོག་ལོན་པ་ལས་སྡུག་པ་མེད།
༤༠༠. ཡ་རབས་རྒྱུན་དུ་ཁོག་པ་ཡངས། མ་རབས་རྒྱུན་དུ་ཁོག་པ་གནག
༤༠ ༡. ཚོང་པས་དྲང་པོ་མི་ཤོད། རྐུན་པོས་ལམ་ལ་མི་འགྲོ
༤༠༢. ཕྱག་རོགས་མཛེས་དགོས། ཚེ་རོགས་བདེན་དགོས།
༤༠༣. མི་ཆེན་གྱི་གཏམ་ལ་ལུང་ཞིག་དགོས། ལུང་མེད་ན་བཙན་པོའི་ཧམ་
གཏམ་རེད།
༤༠༤. ཁྲམ་པ་དཔོན་གྱིས་བཤད་ན། དྲང་པོ་སུ་ཡིས་བྱེད།
༤༠༥. འཇམ་པོས་མི་བཏུལ། རྩུབ་པོས་རང་བཏུལ།
༤༠༦. གཟུགས་མེད་ན་གྲིབ་མ་ཡོང་དོན་མེད།
༤༠༧. བྱི་བར་ངན་བྱས་ན་རང་ཚང་ལ་མེ་སྤར།།
༤༠༨. མི་བཟང་ཆང་གིས་བསླུས། ཁྱི་བཟང་ཤ་ཡིས་བསླུས།
༤༠༩. རང་ལ་བཙན་པོ་བྱས་ན་དགེ་བའི་རྒྱུ། གཞན་ལ་འཇམ་པོ་བྱས་ན་མཐུན་
པའི་རྒྱུ།
༤༡༠. མར་གྱིས་བཟོས་པའི་མེ་ཏོག་དེ། ཁ་དོག་མཛེས་ཀྱང་ཉི་མས་བཞུ།
222



༤༡༡. ཞེ་སྣང་གི་གྲོགས་པོ་མེད་ན་དགའ། ཤིག་ཚང་གི་གྱོན་གོས་མེད་ན་དགའ།
༤༡༢. ཆུ་ལ་དྲི་མ་མེད་ན་དགའ། མི་ལ་གཡོ་རྫུན་མེད་ན་དགའ།
༤༡༣. བསམ་ཤེས་མེད་པའི་ཕོ་གསར་ལ། སེམས་བཟང་བསླབ་བྱ་ངན་ལ་འགྲོ་
༤༡༤ ཕོ་སེམས་མོ་ལ་ཟུག མདའ་མོ་སྤང་ལ་ཟུག
༤༡༥. མང་པོ་གཅིག་ཏུ་བློ་མཐུན་ན། ཉམས་ཆུང་ཡིན་ཡང་དོན་ཆེན་སྒྲུབ།
༤༡༦. ཞི་མི་གཉིད་དུ་ཡུར་ཀྱང་། བསམ་རྒྱུ་བྱི་ལ་ཡིན། །
༤༡༧. ཁྱི་ཁ་སྐྱེངས་ན་ཆུ་ལྡག མི་ཁ་སྐྱེངས་ན་ལམ་གཡོལ།
༤༡༨. གངས་མེད་པའི་རི་སྟོང་སྐམ་པོ་ལ། སེང་གེ་དཀར་མོ་སྡོད་པ་སྣང་བ་
འཁྲུལ། །
༤༡༩. ལྷ་མདུན་ལ་བཞག ཕྱག་རྒྱབ་ལ་འཚལ། །
༤༢༠. སེམས་དྲང་པོར་བཞག་ན་ཆོས་ལས་ལྷག གཏམ་དྲང་པོར་བཤད་ན་
ལྷ་ཡང་མགུ་
༤༢༡. རྒྱུ་མེད་ཀྱང་གྲྭ་སའི་གྲྭ་པ་རེད། མདོག་མེད་ཀྱང་ཨ་མའི་གཅེས་ཕྲུག་ཡིན།
༤༢༢. ལས་ངན་པའི་སྡིག་པ་མ་བསགས་ན། ཞེད་མི་དགོས་གཤིན་རྗེ་ཆོས་
རྒྱལ་རེད། །
༤༢༣. ར་བསད་ན་ལུག་འདར། ཁྱི་བྱུང་ན་ཕག་པ་བྲོས།
༤༢༤ རྟ་ཤ་ལ་ཁྱད་པར་མེད་ན། སྒ་ཤིང་ལ་ཁྱད་པར་མེད།
༤༢༥. ཁ་བདེ་རྒྱུ་བཤད་རྒྱུ་མེད། ལག་བདེ་པོ་ལས་རྒྱུ་མེད།
༤༢༦. གྲུབ་ཐོབ་འགྲོ་འགྲོ་མང་ན། སྲིན་པོའི་ཡུལ་ལ་སླེབས་ཡོང་།
༤༢༧. ངན་པ་དཔོན་ལ་བསྐོས་ན། རང་གི་སྡེ་ལ་སྡང་།
༤༢༨. ཁལ་གསུམ་མ་ཐེག་ན། བུང་བུའི་གྲལ་ལ་མ་ཚུད།
༤༢༩. ཞོགས་གཅིག་ཁྱི་བརྡུངས་ན། ཉིན་གསུམ་དོན་མི་གྲུབ།
༥༠༠. ཞྭ་མོ་མགོ་ལ་སྤམ་པ་ཞིག་དང་། མེ་ཏོག་སྤང་ལ་མཛེས་པ་ཞིག་
223



ལ་རྒྱབ། །
༥༠༩. གཉལ་ལུང་པ་རྩམ་པའི་ཕ་གཞིས་རེད། མུ་གེ་བྱུང་ན་ལྟོགས་སྐད་སྔོན་
༥༠༢. དཔྱིད་ས་བོན་འདེབས་དུས་སླ་བཅོས་བྱས། ཕྱེ་རྐྱལ་ལག་བཙིར་དུས་
ཕྱི་དྲགས། །
༥༠༣. མི་ངོ་ཐང་ཆེ་བ་རྒྱུ་ཡིན། ཤ་གོང་ཐང་ཆེ་བ་ཚིལ་ཡིན།
༥༠༤. བློ་རྒྱ་ཆེ་ན་བདེ་བ་ཆེ། གཡོ་སྦྱོར་མང་ན་ཆག་སྒོ་མང་།
༥༠༥. དཔོན་པོ་ཞོ་ལྟར་ཉལ་ན། མི་སེར་ཁྲག་ལྟར་འཁྲུག་ཡོང་།
༥༠༦. རྒྱལ་པོར་བརྒྱབ་ན་མགུལ་འཆམ། སྤྲང་པོར་བརྒྱབ་ན་འཆམ་ཀླུད།
༥༠༧. དཔོན་པོ་ཁྱི་དང་འདྲ་ཡང་། ཁྱི་གཞུག་མགོ་བོར་གོན་ཡོད།
༥༠༨. འགྲོ་འདོད་ཐོག་ཁའི་དར་ལྕོག འགྲོ་བའི་དབང་ཆ་མི་འདུག
༥༠༩ ལྷ་ཆེན་ལས་ལྷ་ཆུང་མཐོ། དེ་ལས་ལུག་རྫིའི་སྐྱག་གོང་མཐོ།
༥ ༡༠. སྡེ་པ་གཞུང་གི་ཇུས་གཏོགས། སྡེ་སྲིད་མགོ་ལེབ་ཀྱིས་བྱེད་ཀྱི་ཡོད།
༥༡༡. རུས་པ་མེད་ན་ཤིག་རེད། རྣ་བ་མེད་ན་བྱ་རེད།
༥ ༡༢. དཔོན་པོ་བྱེད་པར་སླ་པོ། དྲང་པོ་བྱེད་པར་ཁག་པོ།
༥ ༡༣. བསྐལ་པ་བཟང་པོའི་ཇ་འདྲེན་དེ། དུས་ཚོད་ངན་པའི་ཁྲམ་ལ་གྱུར།
༥ ༡༤. བྱས་རྗེས་འཇོག་མཁན་མི་སེར་ཡིན་རུང་བྱ་དགའ་སྤྲོད། །
ཁྲིམས་འགལ་ཉེས་ཅན་གཉེན་ཉེ་ཡིན་རུང་ཆད་པ་གཅོད།
༥༡༥. ཁྲུབ་བཙན་པོ་མེད་ན་མཚོན་མི་ཐུབ། མི་བཙན་པོ་མེད་ན་ཁྲིམས་མི་ཕོག
༥ ༡༦. ཞུས་ནས་གསན་རྒྱུ་མེད་པ། དཔོན་པོ་གྲགས་པ་བསམ་གྲུབ།
༥༡༧. ཙན་དན་གྱི་དབྱུག་དང་། གོས་ཆེན་གྱི་ཐབ་ཕྱིས།
༥༡༨. བཙོག་པ་ཨམ་ཕྲག་བླུགས། གཞན་ལ་བཙོག་སྣང་བྱེད།
༥༡༩. བཤད་ཤེས་གོ་ཤེས་མི་ཡི་ཡོན་ཏན་ཡིན།
བཏཊ་ཞིང་མཐུ་བ་ཁྱི་ཡི་ཡོན་ཏན་ཡིན།
224



༥༢༠. འགྲོ་ཞི་མི་ལས་མཁས་པ། སྡོད་རི་བོང་ལས་ཙོག་པ།
༥༢༡. བཟང་པོར་གུས་ན་བལ་ལས་འཇམ། ངན་པར་རྒྱག་ན་ཤིང་ལས་རྩུབ།
༥༢༢. ཙིརན་པ་བཟའ་བར་ཟ་ལུགས་རྣམ་པ་བཅོ་བརྒྱད།
ཨ་ཙར་ཐང་ལ་རྒྱུགས་པའི་རྒྱུགས་ལུགས་རྣམ་པ་བཅོ་བརྒྱད།
༥༢༣. ཕོ་རྒོད་པོ་རང་གིས་མ་འཇོན་ན། མཚོན་རྣོ་པོ་མི་ཡི་ལག་ཆ་ཡིན།
༥༢༤ ལ་ལ་ཤི་ན་རྒོད་རོ། ཀླུང་ལ་ཤི་ན་ཉ་རོ།
༥༢༥. ཇ་ཚ་པོར་འཐུང་། གཏམ་དྲང་པོར་བཤད།
༥༢༦. ལྟ་བར་ལྟ་སྟངས་མ་ཤེས་ན། དུ་བ་རླུང་དང་ནོར་ཉེན་ཡོད།
༥༢༧. དམན་སྟེར་དང་ཟེར་དུས་མ་སྟེར་ན། ཕོ་རྒོད་པོས་འཁྲིད་ན་འགྱོད་པ་
མེད། རྟ་འཚོང་དང་ཟེར་དུས་མ་བཙོང་ན། རྟ་ཇིག་པས་འཁྲིད་ན་
འགྱོད་པ་མེད། །
༥༢༨. ཉམ་ཆུང་ཕྲུ་གུ་སྡོད་ལུགས་མ་ཤེས་ན། དམའ་གདན་དང་བྲལ་ཉེན་ཡོད།
༥༢༩. ཨ་མའི་བུ་ལ་ཡོན་ཏན་ཡོད་ན། དགའ་ལྡན་ཁྲི་ལ་བདག་པོ་མེད། །
༥༣༠. རྒྱ་ཤོག་དཀར་པོ་སྟོང་ལ་ཕྱིན་ནའི། ཡོས་ལ་འབབ་རྒྱུ་རྩམ་པ་རེད།
༥༣༡. མི་རྒན་པའི་ཁ་ལ་ཉོན། བྱ་གཞོན་པའི་སྒྲོ་ལ་ལྟོས།
༥༣༢. ཤི་མ་མྱོང་དམྱལ་བའི་ལོ་རྒྱུས་དང་། རྒས་མ་མྱོང་ཁ་ཚོ་བུ་རབ།
༥༣༣. ཤོད་མཁས་པས་བུ་ལོན་དག་རྒྱུ་མེད། ངུ་མཁས་པས་ཤི་པོ་ལངས་
དོགས་མེད། །
༥༣༤. མར་ཡོད་པ་དགོན་པར་བསྐྱལ། ཕ་རྒན་ཐུག་པའི་ཞག་ཚིལ་བྱུག
༥༣༥. ཁ་མང་བ་ཁས་ཕུངས། ར་མ་རྒན་མོ་ཚིལ་གྱིས་ཕུངས།
༥༣༦. བོང་བུ་གར་འགྲོ་རྒྱུགས་པས་མི་གཏོང་། རྟ་ཕོ་གར་འགྲོ་སྲབ་ཀྱིས་མི་
གཏོང་།
༥༣༧. ཁོག་མ་བཟོ་ལྟ་ལེགས་ཀྱང་། བསྐོལ་རྒྱུ་ཐུག་པ་རྩམ་ཐུག
225



༥༣༨. དབུལ་པོའི་ཚོགས་ལམ་རྒྱུགས་པར། ཕྱུག་པོ་གཉིད་བཟོད་མི་བདེ།
༥༣༩. དཀར་ཡོལ་བཟོ་ལྟ་ལེགས་ཀྱང་། རི་མོ་མེད་ན་གང་ཡོང་།
༥༤༠. སྤོས་རྐུ་ལ་ཤོར་ཡང་། འགྲོ་ས་དཀོན་མཆོག་དྲུང་། །
༥༤༡. བུ་རམ་ཆག་ཀྱང་སྡེར་མའི་ནང༌། ཤིག་ལ་བརྒྱབ་ཀྱང་གོང་བའི་ཕྱི།
༥༤༢. གཡང་མོ་རྦབ་ལ་ཤོར་ཡང་། ལྷུ་ལག་སྡེར་ཁ་ཚང་།
༥༤༣. ཁས་ཟ་འདོད་ཀྱང་བྱིན་པས་ཉ་འདར། བྱ་གནམ་འགྲོའི་གྲིབ་མ་ལྟས་
མི་ཟིན།
༥༤༤ སེམས་སྟོང་པས་ནམ་མཁར་རྟ་རྒྱུགས་ཀྱང་། དོན་འབྲས་བུ་སྦྱར་
འཐིལ་ལ་སོ་མ་འཐེབ།
༥༤༥. དབུལ་ན་དགྲ་ལས་གཉེན་སྡང་། ཐང་ཆད་ན་གྱེན་ལས་ཐུར་གཟར།
༥༤༦. མ་མཐོང་མ་ཤེས་མ་ཐོས་གསུམ། འཇིག་རྟེན་ཁམས་ཀྱི་གཙང་མ་
གསུམ།
༥༤༧. ཀོ་བར་ཀོ་རྒྱུ་མེད་ན། ཀོ་དཀར་རི་མོས་གང་ཡོད། །
༥༤༨. རྒྱུ་ལ་མ་བལྟ་མི་ལ་ལྟོས། ཁ་ལ་མ་བལྟ་སྤྱོད་པར་ལྟོས།
༥༤༩. སྡིག་པ་མ་བསགས་བླ་མས་གསུངས། ཤ་ཚིལ་གང་ཞིམ་བླ་མས་བཟས།
༥༥༠. ལོ་གཅིག་གི་སྟོན་ཐོག་ངན་ཡང་ངན་པ་མིན། གཏན་གྱི་འདུན་མ་ངན་
ན་ངན་པ་ཡིན།
༥༥༡. བོང་བུ་སྔོན་ལ་བཏང་། འཁྱགས་ས་རྗེས་ལ་བརྒྱབ།
༥༥༢. རྐུན་མ་ནང་དུ་བཞག སྒོ་ལྕགས་ཕྱི་ལ་བརྒྱབ།
༥༥༣. ཡུལ་ལ་བུ་མོ་ལོང་བ་དེ་ལས་མེད་ན། གཏན་གྲོགས་དེ་ལ་མི་བརྟེན་སུ་
ལ་བརྟེན། །
༥༥༤. སྦལ་པ་མཐོང་དུས་ལྕོང་མོ་ལྷ་རུ་མཐོང་།
༥༥༥. ཕུ་རྒྱལ་པོའི་ཕོ་བྲང་མི་བདེ་ན། མདའ་སྤྲང་པོའི་ཉལ་ས་མི་བདེ།
226



༥༥༦. བཅོ་ལྔ་མཆོད་པ་གྱོང་པོ་ཡོད་ན། ཉི་མའི་གུང་ལ་ཐོན་ཤོག
༥༥༧. སྒོ་ཡི་ཨ་ཤིང་དབྱེ་བ་ལ། རྐང་པའི་པུས་མོ་འཛུགས་མི་དགོས།
༥༥༨. ཕོ་གསར་ཚོང་གི་བཟི་བའི་བློ་ཤེད་དེ། ནམ་ཞག་རྒྱུན་དུ་ཡོད་ན་
དགའ་བ་ལ།
༥༥༩. ཨ་གསར་རྟ་ལས་མགྱོགས་པ། གཞུ་གུ་ལུག་ལས་ཐུང་བ།
༥༦༠. ཁ་ལ་མར་བཟས། རྐོན་ལ་རུས་པ་ཟུག
༥༦༡. ཀྱག་ཀྱག་ཤིག་ལ་བྱས་ན། མལ་ཟན་མེ་ཡིས་འཚིག་ཡོང་།
༥༦༢. དཀའ་ལས་སྐུ་བས་བརྒྱབ། ལོངས་སྤྱོད་ཟ་རུས་བྱས།
༥༦༣. མང་ཡོད་ན་ཉུང་ཐོངས་། གཅིག་ཤུལ་ལ་གཉིས་སྐྱེས།
༥༦༤ ཁྱིམ་མཚེས་ལ་ཆགས་སྡང་མེད་ན། ལུང་པ་ལ་ཡར་རྒྱས་མེད།
༥༦༥. ཁྱོ་བྱས་ཆེན་ཆུང་མ་གྲུང་། ལུག་བལ་འཇམ་བདག་པོས་བྱས།
༥༦༦. ལྟོགས་ན་ཉུང་མ་ཡིན་ཡང་ཞིམ། སྐོམ་ན་མི་ལ་ཆུའང་ཞིམ།
༥༦༧. གར་སོང་ས་ལ་སྐྱིད་པོ་མེད། མྱང་ཚད་ཐམས་ཅད་སྡུག་བསྔལ་མིན།
༥༦༨. ཟས་ཚད་ཀྱིས་ལྟོ་བ་མི་རྒྱག ཕྱིན་ཚད་ཀྱིས་ས་མི་ཆོད།
༥༦༩. རྒྱལ་པོ་རྒྱལ་གཞིས་བཟས་ནས་ལྟོགས་ལྷང་ལྷང་།
སྤྲང་པོ་ཐང་སྐུལ་འཁྱེར་ནས་སྤོ་དགྱེ་དགྱེ།
༥༧༠. འགྱིངས་ཆེན་སེང་གེ་གན་རྐྱལ་ལོག མཆོངས་ཆེན་སྟག་མོ་གཡང་ལ་
ལྷུང།
༥༧༡. མི་ཞིམ་སྨན་གྱིས་ནད་གསོ། མི་འདོད་གཏམ་གྱིས་ཕན་ཐོགས།
༥༧༢. དགོས་པའི་ལྷ་ཁང་སྟོང་པར་བཞག མི་དགོས་བྲག་ལ་དཀར་རག་བྱུག
༥༧༣. ལག་པ་འགུལ་བར་མ་ལྟོས། འབྲས་བུ་སྨིན་པར་ལྟོས་ཤིག
༥༧༤ གཏམ་དཔེ་ཁ་ནས་བཤད། དོན་དག་ལག་པས་བྱས།
༥༧༥. དགའ་ན་རྟ་ཡང་སྦྱིན། འཁོན་ན་ཁབ་ཡང་འཕྲོག
221



༥༧༦. གཏམ་རྫུན་ཁ་ནས་བཤད། རྫོབ་རྟགས་གདོང་ནས་བསྟན།
༥༧༧. གཉའ་བ་གླང་ལས་མཁྲེགས། ང་རྒྱལ་རི་ལས་ཚེ།
༥༧༨. སྤྱང་པོ་ར་ཙམ་མེད་ཀྱང་། ལྐུགས་པ་ལུག་ཙམ་མིན།
༥༧༩. རྣལ་འབྱོར་པ་འགྲོ་འགྲོ་མང་ན། སྲིན་པོའི་ཡུལ་དུ་སླེབས་ཡོང་།
༥༧༩. ལྟས་ངན་ལ་ལྟ་བྱེད། དྲི་ངན་སྣུམ་སྐྱོར། །
༥༨༠. མདའ་ལ་རྒྱག་ཤེད་ཡོད་ནའི་ གཞུ་ལ་འཐེན་ཤེད་མིན་འདུག
༥༨༡. གལ་པོ་ཆེ་ལ་ཆོས་ལ་ནན་ཏན། དམ་པའི་ཆོས་ལ་བརྒྱ་ཚར།
༥༨༢. ཕྱུག་པོ་བསགས་འདོད་ན་ལྟོ་མི་ཟ། དབུལ་པོ་འུ་ཐུག་ན་ལས་མི་བྱེད། །
༥༨ ༣. ཕག་པས་བལྟས་ན་ཕག་ཚང་གཞལ་ཡས་ཁང་། །
སྦྲང་བུས་བལྟས་ན་སྐྱག་པ་ཙན་དན་དྲི། །
༥༨༤. བྱ་བྱེད་སྤྲེའུ་ལས་མཁས་པ། འགྲོ་སྡོད་ཝ་མོ་ལས་མཁས་པ།
༥༨༥. དཔོན་པོའི་ཁྲིམས་ར་དངུལ་གྱིས་དཀྲུགས། སྒོམ་ཆེན་ཕྱག་རྒྱ་གཤིག་
གིས་དཀྲུགས། །
༥༨༦. ཕྱི་གེ་སར་དམག་ལ་འགྲོ་བ་ལ། ནང་ཕ་བུའི་རྐང་སྒྲ་སྒྲིག་དགོས།
༥༨༧. མིན་པའི་ཕྱོཊ་ལ་རྟ་ལས་བོང་བུ་མགྱོགས། ཡར་འཛེགས་པ་ལས་མར་
བབས་པ་སླ། །
༥༨༨. མོ་ནོར་ལག་པའི་རྩེ་ལ་ཡོད།
༥༨༩. སེམས་དྲང་ན་ཆོས་ལས་ལྷག གཏམ་དྲང་ན་དགྲ་ཡང་ཁུག
༥༩༠. ནང་ཁུལ་ཚོང་མ་རྒྱག དཔོན་གཡོག་ཤོ་མ་རྒྱག
༥༩ ༡. ཚིག་ཐག་ཐུང་ན་ཉན་བདེ། ཡོབ་ཐོག་ཐུང་ན་བཞོན་བདེ།
༥༩༢. མིས་གང་བཤད་མ་ཉན། མིས་གང་བྱེད་ལྟོས།
༥༩༣. བཟའ་སྟངས་སྡོད་སྟངས་འགྲོ་སྟངས་གསུམ། དྲིན་ཆེན་ཕ་མའི་བསླབ་
བྱ་ཡིན། །
228



༥༩༤. གཡང་དཀར་ལུག་སྤུ་སྦོ་ནས་བསོས། རྩི་རྩི་ར་བལ་རྩེ་ནས་བསོས།
༥༩༥. ཁྱི་ཡིས་མཆོངས་པ་ལས་ངོ་ཚ་བ་སྡུག་
༥༩༦. ལྟོ་ཡག་པོ་རང་གི་ཡུལ་ལ་བཟས། གོས་ཡག་པོ་མི་ཡི་ཡུལ་ལ་གྱོན།
༥༩༧. རྟ་ལ་ཨ་གསར་ཞག་གསུམ་མེད། ཨ་གསར་དེ་ལས་ཞན་པ་མེད།
༥༩༨. ཁྲི་གདུགས་ཉི་མ་ཀུན་ལ་མཛེས་ཀྱང༌། བྱ་འུག་པའི་མིག་ལ་དེ་མི་ཕན།
༥༩༩. ཁ་ནང་རྨ་ཁ་ཁ་ནང་དུ་གསོས་པ་བྱ་རྒྱུ་རེད།
༦༠༠. ཡར་འགྲོ་ཤིག་གི་གོམ་པ་ལ། མར་འགྲོ་སྟག་གི་མཚོངས་ཁ།
༦༠༡. བ་གཅིག་གིས་མི་ཡིས་ཞིང་ཁ་བཟས། བ་ཡོངས་འགྲོ་བའི་ལམ་བུ་བཀག
༦༠༢. གཤོལ་མགོར་ཏག་ཏག་གཏོང་བ་དེ། གླང་ཆུང་ལོངས་ཤོག་ཟེར་བའི་
བརྡ་རེད།
༦༠༣. སྐད་ཆར་ཚིག་ཡོད་ཀྱང་། མཆུ་ཏོར་ཞག་མི་འདུག །
༦༠༤. ཆེན་པོ་གར་སོང་མ་ཤེས། ཆུང་ཆུང་བློ་ཡིས་མ་བཟོད།
༦༠༥. བྱམས་པོ་སུས་བྱས་ཕ་མ་ཡིན། དྲང་པོ་སུས་བྱས་དཔོན་པོ་ཡིན།
༦༠༦. ཕྱུག་པོ་ལྟོགས་དུས་བུ་མོ་དྲན། རྐུན་པོ་ལྟོགས་དུས་མི་གསོད་དྲན།
༦༠༧. མག་པ་ལོ་གསུམ་སྡེ་པ་འདྲ། མནའ་མ་ལོ་གསུམ་གཡོག་མོ་འདྲ།
༦༠༨. ཤོད་མཁན་དགོས་ལ། ཉན་མཁན་ཡང་དགོས།
༦༠༩. མི་ལ་ཡག་སྡུག་འབྲིང་གསུམ་ཡོད། ཞིང་ལ་རབ་འབྲིང་ཐ་གསུམ་ཡོད།
༦༡༠. སྐད་ཆ་འགོ་མཇུག་དགོས། ལག་པ་ཕྱི་ནང་ཡོད།
༦༡༡. བཤད་ཚད་བདེན་པར་མི་འགྲོ བྱས་ཚད་ལག་པས་མི་ཟིན།
༦༡༢. གཏམ་དྲིས་ནས་མི་ཤོད་སྒུག་ནས་ཤོད།
༦༡༣. གང་སྐྱིད་ཀྱང་རང་ཡུལ་སྐྱིད། གང་སྡུག་ཀྱང་ཕ་མ་ཡག
༦༡༤ གྲོགས་པོས་བསླུ་དུས་དགོད་ཅིང་བསླུ། གྲོགས་མོས་བསླུ་དུས་ངུ་ཞིང་
བསླུ།
229



༦ ༡༥. ཐག་བཅད་ནས་ཐིག་གུ་བསྒྲིལ།
༦༡༦. འགྲུལ་པའི་འགྲོ་ཚོད་འགྲུལ་པས་ཤེས།
༦ ༡༧. མི་ལ་སྐྱིད་གསུམ་སྡུག་གསུམ་ཡོད། དཔྱིད་ཀ་གྲང་གསུམ་དྲོ་གསུམ་ཡོད།
༦༡༨. རང་ལུས་ལ་བལྟས་ནས། མི་ལུས་ལ་བཤད་དགོས།
༦༡༩. ཁལ་ཆུང་ཡང་སྣང་ཆུང་མ་བྱེད། །
༦༢༠. བཟང་པོས་བཤད་པའི་གཏམ་དེ། མི་ངན་བློ་ལ་མི་འགྲོ་
༦༢༡. ལྟོ་ཕོ་བས་འཇུ་ཚད་དང་ལས་རང་གིས་འཇོན་ཚོད།
༦༢༢. ལས་ཀ་བྱེད་མཁན་བརྒྱ་ལས། ལས་ཇུས་འདོན་མཁན་གཅིག་དགའ།
༦༢༣. ཤུ་མ་ཟས་ཀྱང༌། ཤ་ཁུར་མཛུབ་མོ་བཙུག་
༦༢༤. མི་རྒན་པའི་ཁ་ལ་ཉོན། ཇ་ཞིམ་པའི་བློ་ལ་ལྟོས།
༦༢༥. བྱ་རྒས་ན་ཚང་དྲན། མི་རྒས་ན་ཡུལ་དྲན།
༦༢༦. ར་ཤ་ཟ་དུས་ཁ་འཚེར་འཚེར། ར་རིན་སྤྲོད་དུས་ཁ་ནག་ནག
༦༢༧. མི་ངན་ལ་དབང་ཚ་བྱུང་ན། ཆུ་ཡང་བྲེ་ལ་འཇལ།།
༦༢༨. སྡོང་པོ་བསྐྱུར་ནས་ཡལ་གར་རྒྱས་བཤད།
༦༢༩. ཆུ་ཕྲན་མང་པོ་མ་འདུས་ན། རྒྱ་མཚོ་ཆེན་པོ་ཆགས་མི་ཐུབ།
༦༣༠. ཁབ་རྩེ་གཉིས་ཀྱིས་འཚེམ་བུ་མི་ཡོང༌། བློ་རྩེ་གཉིས་ཀྱིས་དོན་མི་ཡོང་།
༦༣ ༡. བརྒྱ་བཤད་སྟོང་བཤད་བྱས་ཀྱང་། ཡོས་ལ་འབབ་རྒྱུ་རྩམ་པ།
༦༣༢. བརྟག་བཞིན་རྟག་པ་མ་བྱས་ན། དུ་བ་རླངས་དང་ནོར་ཉེན་ཡོད།
༦༣ ༣. ཞི་མིས་ཚིཙིམ་བཟས་ན། སྐྱག་པར་སྤུ་ནི་ཡོད་དོགས་མེད།
༦༣༤. སྒོ་ཁྱི་ཇི་ལྟར་ངན་གྱུར་ཀྱང་། སྦྱིན་བདག་དབུལ་ཕྱུག་ལྟ་མི་སྲིད།
༦༣༥. ཁལ་བོང་བུས་འཁྱེར། རྒྱུ་འམ་སྐེད་པ་ན། །
༦༣༦. ཀོ་གྲུ་གང་གཏོང་གཉན་པོའི་ལས། རྟ་ཕོ་གང་གཏོང་རྟ་པའི་ལས།
༦༣༧. ཀུན་ལ་ཕན་པའི་སེམས་དགོས། གྲོགས་ལ་ཕན་པའི་ཚིག་དགོས།
23]



༦༣༨. ཤིང་གས་པ་སྤྲིན་གྱིས་སྦྱར། གོས་རལ་པ་སྐུད་པས་འཚེམ།
༦༣༩. མི་ཤེས་རྒྱ་ཡིས་གྲོས་འགོ་བཏོན་པ་ལས། ཤེས་པ་གཅིག་གིས་ཚིག་
གཅིག་ལབ་པ་དགའ།
༦༤༠. ཚེ་ལོ་གསུམ་ལས་མ་བསྡད་ཀྱང་། ལོ་བརྒྱ་སོང་བའི་ཡོན་ཏན་དགོས།
༦༤༡. ཕ་ཙན་དན་སྡོང་པོ། བུ་ཆུ་ཤིང་ལོ་མ།
༦༤༢. བརྩོན་པ་ཅན་གྱིས་ལས་ཀ་བསམ། ལེ་ལོ་ཅན་གྱིས་ཟ་འཐུང་བསམ།
༦༤༣. སེར་སྣ་ཅན་གྱིས་བསགས་པ་ལས། ཧམ་ཆེན་གཅིག་གིས་ཟ་བ་མང་།
༦༤༤ ངུ་དགོས་པའི་ལས་ཞིག་མ་བྱས་ན། དགོད་དགོས་པའི་ཟས་ཤིག་ཡོང་
དོན་མེད། །
༦༤༥. ཆུ་ཆར་པའི་སྐྱོར་རོཊ་མ་བྱུང་ཡང་། སད་སེར་བའི་སྣེ་འདྲེན་བྱེད་མི་རུང་།
༦༤༦. ཝ་འགྲོ་འགྲོ་མང་ན། ཝ་ཁུང་དང་བྲལ་ཡོང་།
༦༤༧. གྲོས་ཆེ་བ་ཁོག་པ་ཆེ་བ་མེད། མགོ་ཆེ་བ་ཀླད་པ་ཆེ་བ་མེད།
༦༤༨. གྲོགས་པོ་ཉེ་ཡང་། ཡིག་ཚང་མི་བསགས།
༦༤༩. མི་སྐྱིད་སར་མི་ཆགས། ར་བདེ་སར་མི་སྡོད།
༦༥༠. བོང་བུ་སླང་བའི་ཡག་བྱུང་མེད་པའི། རྔ་མ་བཅད་པའི་ཡ་ལ།
༦༥ ༡. ཆུང་ཆུང་བློ་ཡིས་མ་བཟོད། ཆེན་པོ་གར་སོང་ཆ་མེད།
༦༥༢. གཞན་ལ་ལྟ་བར་མིག་ཡོད་ཀྱང་། རང་ལ་ལྟ་བར་མེ་ལོང་དགོས།
༦༥༣. རྐང་ཆགས་འགྲོ་རྒྱུ་མང་། ཞར་བ་མཐོང་རྒྱ་ཆེ། །
༦༥༤ མི་བཟང་རེ་ལ་སྤུ་རེ་ཡོད། སྟག་དང་དོམ་དང་སེང་གེ་གསུམ།
མི་ངན་རེ་ལ་སྤུ་རེ་མེད། ཉ་དང་རྩོང་མོ་སྦལ་པ་གསུམ།
༦༥༥. ཁོ་དང་ལག་པ་ཚེན་ཡག མགོ་དང་རྐང་པ་ཆུང་ན་ཡག་
༦༥༦. ཨམ་ཕྲག་ལ་གང་ཡོད། རྫོག་གོ་ལ་རྒྱུས་ཡོད།
༦༥༧. རྟ་ཕོར་རྒྱུགས་ཤེས་ཡོད་ན། བྱང་ཐང་སྟོང་པ་རེད།
231



༦༥༨. ཆུ་མོའི་རྦབ་ལ་བལྟས་ནས། ཉ་མོས་འཁྱུག་གྲོས་བྱེད། །
༦༥༩. ལག་པར་ཤ་ཡོད་ན། ནམ་མཁར་བྱ་ཡང་འཁོར། །
༦༦༠. སྐྱུར་མོ་ཞིག་དང་མ་ཕྲད་ན། མངར་མོ་ཐམས་ཅད་ཅང་ཅང་ཡིན།
༦༦༡. ཁ་དམ་པ་ཆང་གིས་བཟི་ན་ཡང་། དོན་དམ་པ་ཆང་གིས་མ་བཟི།
༦༦༢. ཁ་གསང་ན་གོ་བདེ། ལམ་བདེ་ན་འགྲོ་བདེ། །
༦༦༣. ཕྱུག་པོ་ནོར་གྱིས་མ་བཞག དབུལ་པོ་གྲོད་པས་མ་བཞག
༦༦༤ ལོ་མང་རྒལ་བའི་བོང་རྒན་ལ། ཁལ་ཤེས་མེད་ཀྱང་མྱོང་རུས་ཡོད།
༦༦༥. སྤྲང་པོར་རྒྱབ་ན་སྦྲང་ནད། དཔོན་པོར་རྒྱབ་ན་མགུལ་ཆམ།
༦༦༦. གངས་སྟོད་བསྡད་པའི་སྡོད་ཤུལ་དུ། ཁྱི་རྒན་རྒྱ་བོ་བསྡད་ན་འཁྱཊ་ཤི་
འཐེབ།།
༦༦༧. གཏམ་ལ་གོ་བ་རྒྱག་ཤེས་ན། ཚིག་ལ་ཡོན་ཏན་བརྗོད་མི་དགོས།
༦༦༨. ནམ་འདྲ་འདྲ་ལངས་ནས་སྡུད་པ་སུ་ལ་གཡར།
༦༦༩. དགའ་བའི་དུས་སུ་སྐྱིད་སྣང་མ་ཚོར་ན། །
དལ་འབྱོར་མི་ལུས་ཐོབ་ཀྱང་དོན་གོ་ཆུང་།
༦༧༠. བསམ་པར་རང་ཉིད་མཁས་ཀྱང་། བཤད་པར་མི་གཞན་མཁས་ཡོང་།
༦༧༡. མིག་ལྡན་གྱིས་གཡང་ལ་མཆོངས་བདེ། འཆི་འདོད་ཀྱི་སྔ་ལྟས་ཡིན།
༦༧༢. ཕོ་རྒོད་པོ་ནང་གི་ནོར་བུ་ཡིན། རྒོད་དྲག་ན་སྒོ་རྩར་རྟ་མིས་ཁེངས། །
༦༧༣. ཕ་བཟང་པོས་ཤིང་བཙུགས། བུ་ངན་པས་འདྲེ་གསོས།
༦༧༤ དམན་ཆུང་བུ་མོ་རྣམ་པ་ཡོད་ཀྱང་། གསེར་ཆུང་ཉི་མས་འགུགས་མི་སྲིད།
༦༧༥. མི་འུ་ཐུག་གིས་ལྷ་ཞུས། ལྷ་འུ་ཐུག་གིས་རྫུན་བཤད།
༦༧༦. ཨ་ཕ་དགའ་བའི་ཞབས་བྲོ་མ་རེད། རྐང་པ་མེས་འཚིག་པའི་ཞབས་བྲོ་རེད།
༦༧༧. རླུང་རྟ་ཡར་འགྲོའི་དུས་ལ། ལྷ་ལས་བླ་མ་བཟང་བ།
རླུང་རྟ་མར་འགྲོའི་དུས་ལོ། ཁྱི་ལས་ཞི་མི་སྡང་བ།
232



༦༧༨. ཧོར་ལ་རྒྱག་པ་མ་མཐོང་། ཧོར་ཐུད་བཟའ་བ་མཐོང་།
༦༧༩. མི་ཡུལ་སྐྱིད་ཀྱང་ཞག་མ་གསུམ། རང་ཡུལ་སྡུག་ཀྱང་སྐུ་ཚེ་གང་།
༦༨༠. ས་གུང་ཁྲན་ཏང་དང༌། གནམ་གུང་ཁྲན་ཏང་། །
༦༨ ༡. ལུང་པ་གང་ཡིན་སྐད་ནས་ཤེས། ཕ་ཡུལ་གང་ཡིན་ཆོས་ནས་ཤེས།
༦༨༢. རང་ཡུལ་སྟོང་པ་བཞག གཞན་ཡུལ་འོད་ཀྱི་ཁེངས།
༦༨ ༣. རི་བོ་བཟོས་ནས་མི་བགྲངས། རྒྱ་མཚོ་འཐུང་ནས་མི་ངོམས།
༦༨༤ ཀླད་མེད་འུག་པའི་རྒྱལ་པོ་དེ། གསེར་ཁྲིར་བཞུགས་ཀྱང་གོ་མི་ཆོད།
༦༨༥. ཁང་རྩེའི་དར་ལྕོག་འགྲོ་འདོད་ཅན། ཡིན་ཡང་འགྲོ་བའི་དབང་ཆ་མེད།
༦༨༦, ཀ་བས་གདུང་མ་མ་བཏེགས་ན། རྒྱལ་པོའི་ཕོ་བྲང་ཅི་ལ་བརྟེན།
༦༨༧. ནང་ལ་སྟག་དང་ཕྱི་ལ་ཞི་མི། ཁ་འཇམ་ཁོག་རྩུབ་གྲོད་པའི་སྤུ་
༦༨༨. མགོ་མི་འདྲེན་ན་དཔོན་སྡུག གཡོག་མ་རྒྱུགས་ན་གཡོག་སྡུག
༦༨༩. ཁྱི་ངན་དགྲ་ལ་མི་སྡང་གཉེན་ལ་སྡང་། །
༦༩༠. བློ་ཕྱི་གཏོད་དང་། གྲོད་པ་ནང་གཏད་རེད།
༦༩ ༡. འཇམ་པོས་དགྲ་འདུལ་དང་གཉེན་ཡང་འདུལ།
༦༩༢. ཞིང་ལ་བརྗེ་པོ་མ་རྒྱུག སོན་ལ་བརྗེ་པོ་རྒྱོབས་ཤིག
༦༩༣. བསྐལ་བཟང་གི་ཇ་འདྲེན་དེ། དུས་ངན་གྱི་ཁྲལ་ལ་གྱུར།
༦༩༤. དམ་པ་དཔོན་ལ་བསྐོས་ན། མངའ་འབངས་བདེ་ཞིང་སྐྱིད།
༦༩༥. ཨ་མ་མ་གཏོགས་ངོ་མི་ཆོད། སྒོ་རྭ་མི་གཏོགས་ས་ངོ་མི་ཆོད།
༦༩༦. སོ་ཡོད་སྲན་མ་བཟའ་བ་ལ། སོ་མེད་སྙིང་རླུང་ལངས་དགོས་མེད།
༦༩༧. ཤ་ཚིལ་མེད་རིན་ཐང་ཧམ་པ་ཆེ།
༦༩༨. བསམ་པ་གསེར་ལ་གྱུར་དུས། ལུས་པོ་རོ་ལ་གྱུར་ཤག
༦༩༩. སེང་གེ་གཡུ་རལ་ངོམས་སར། སྒོ་ཁྱི་ཇུས་གཏོགས་མ་བྱེད།
༧༠༠. ཡུལ་གཅིག་གི་མི། གངས་གཅིག་གི་ཆུ།
233



༧༠༡. ས་ཐག་རིང་དུ་རིང་དུ། ཕ་ཡུལ་དྲན་དུ་དྲན་དུ། །
༧༠༢, སྐྱིད་དུས་མི་ཡུལ་འགྲོ་བར་འདོད། སྐྱོ་དུས་རང་ཡུལ་ལོག་པར་འདོད།
༧༠༣. ཕ་ཡུལ་བྲལ་ན་ཡང་། ཡུལ་སྐད་མ་བརྗེད་པ་དགོས།
༧༠༤, ཕ་ཡུལ་ལ་རྟ་བརྒྱ་ཐམ་པ། ལམ་དུ་རྐང་ཐང་།
༧༠༥. དཔོན་པོ་ཁྱི་དང་འདྲ་ཡང་། ཁྱི་གཞུག་མགོ་བོར་གྱོན་ཡོད།
༧༠༦. ཡོན་ཏན་མེད་པའི་རྒྱལ་པོ་དེ། སྲིད་འཁྲིར་བཞུགས་ཀྱང་སྙིང་པོ་མེད།
༧༠༧. འགྲོ་འདོད་ཐོག་ཁའི་དར་ལྕོག འགྲོ་བའི་དབང་ཆ་མི་འདུག
༧༠༨. ཧམ་པ་རི་ཙམ་མ་བཤད་ན། བདེན་པ་གཡག་ཙམ་ག་ནས་ཐོབ།
༧༠༩. བཀའ་རྡོ་རྗེ་གཅོད་པ། གསུང་སྤུ་གྲི་ངར་མ།
༧ ༡༠. མི་ཐུབ་ཁྲ་དང་འཛིང་ན། ནམ་མཁའ་བྱ་སྤུས་ཁེངས།
༧༡༡. ཝ་སྐྱེས་རྒྱལ་པོ་ཝ་ལ་སྐྱེས་གྱུར་ཡང༌། ཁྱད་མེད་ཝ་མོའི་ཕྱོཊ་ལ་ཤིན་ཏུ་
སྡང་། །
༧༡༢. དཔོན་ལ་འགྲན་དུས་ཕུང་ལྟས། དུག་ཟས་བཟའ་དུས་ཤི་ལྟས།
༧༡༣. འབངས་ཀྱིས་དཔོན་ལ་མ་བཀུར་ན། རྒྱལ་པོ་གཏན་དུ་ག་ལ་གནས།
༧༡༤. བཤད་པའི་ཁ་ལ་མ་ཉན་ན། རྒྱལ་པོའི་བཀའ་ལས་དབྱུག་པ་བཙན།
༧༡༥. སྟོབས་ལྡན་ལ་དགོས་རྒྱུ་མ་ཤི དཔོན་པོར་དགོས་རྒྱུ་གྱོད་གཞི།
༧༡༦. རྒྱལ་པོ་ཕྲུ་གུ་ཡིན་ཡང་། རྒྱལ་ཁྲིམས་རྩེད་མོ་མི་འགྲོ
༧༡༧. ཆོས་ཁྲིམས་དེ་དར་གྱི་མདུད་པ་འདྲ། དམ་པ་ལ་ཡང་ལྷུག་པ་དགོས།
༧༡༨. རྒྱུལ་ཁྲིམས་དེ་གསེར་གྱི་གཉའ་ཤིང་འདྲ། ཡང་བ་ལ་ཡང་ལྗི་བ་ཡོད།
༧༡༩. གསེར་རག་བརྟག་ས་ཀ་ཤུ་ཀོ བདེན་རྫུན་བརྟག་ས་ཁྲིམས་རྭ།
༧༢༠, ཡུལ་ཆུ་བཏུང་ན་ཡུལ་ཁྲིམས་འཁྱེར་དགོས།
༧༢༡. ཁྲིམས་ཆེན་དཔོན་གྱི་མདུན་ས་རུ། རྫུན་དང་དབྱུག་པ་འཛིང་མོ་བྱེད།
༧༢༢. ཁྲིམས་ལེན་དཔོན་གྱི་ཁྲིམས་རྭ་ལ། བཤད་ལོང་ཉན་ལོང་གཉིས་ཀ་
234



ཡོད།
༧༢༣. ཉ་ཁྲིམས་དཔོན་གྱིས་བསྡུམ། ཉ་ཁྲལ་དཔོན་གྱིས་བསྡུས།
༧༢༤, དབྱར་ཁ་ལྕགས་དང་དགུན་ཁ་རྫ་ལ་ལྟོས།
ནམ་ཞག་རྒྱུན་དུ་དམར་པོའི་ལྕེ་ལ་ལྟོས། །
༧༢༥. སྡང་ན་དགྲ་ལས་གཉེན་སྡང་། གནག་ན་གྱེན་ལས་ཐུར་གནག་
༧༢༦. གྲོགས་པོའི་ཆུ་རྐྱང་འཐུང་འདོད་ལས། དགྲ་ཡི་སྦྲང་རྩི་ཟ་མི་འདོད།
༧༢༧. ཁ་དེ་དགྲ་ཡི་གཡབ་ཤིང་ཡིན། ད་ལྟ་མེད་ཀྱང་ད་ལྟ་བཟོ།
༧༢༨. ཐག་རིང་གི་གཉེན་ལས། གྲོང་པའི་དགྲ་དགའ། །
༧༢༩. དགྲ་རང་འོག་ཏུ་ཚུད་ན་བུ་ལྟར་སྐྱོངས།
༧༣༠. འཇམ་པོས་དགྲ་གཉེན་གཉིས་ཀ་འདུལ། །
༧༣ ༡. སྡེ་པ་གཞུང་གི་ཇུས་གཏོགས། སྡེ་སྲིད་མགོ་ལེབ་ཀྱིས་བྱེད་ཀྱི་རེད།
༧༣༢. དཔོན་པོས་གང་གསུངས་ཁྲིམས། བླ་མས་གང་གསུངས་ཆོས།
༧༣༣. མེད་པར་འཁྱེར་ཤོག་ཟེར་བ་དང་། ཤི་བར་ལོངས་ཤོག་ཟེར་བ་མེད།
༧༣༤. ཧོར་ཆེན་རྒྱལ་པོའི་མངའ་འོག་ཏུ། ཧོར་ཞྭ་མི་གྱོན་ཀ་མེདརེད།
༧༣༥. བཀའ་ཆོས་སྔོན་པོར། ཞུ་ལན་ལྗང་ཁུ་ཡོང་།
༧༣༦. གོམ་གསུམ་སྤོ་དབང་དང་། ཚིག་གསུམ་ཞུ་དབང་།
༧༣༧. ཕྲ་ལ་གསེར་དང་། ཟས་ལ་རམ་པ།
༧༣༨. བླ་མ་རེ་ལ་ཆོས་ལུགས་རེ། དཔོན་པོ་རེ་ལ་ཁྲིམས་ལུགས་རེ།
༧༣༩. དུས་བདེ་ཞི་འཇགས་བཟོ་མཁན་དམག་དཔོན་ཡིན།
ཞི་འཇགས་མེད་ན་དམག་དཔོན་སྐྱིད་མི་འཇུག
༧༤༠. ཐབས་ཇུས་ལག་ལེན་ཐོག་ལ་མ་འཁྱོལ་གོང་།
རྩིག་པའི་རྒྱབ་ནས་བར་ཆད་གཏོང་མཁན་བྱུང་།
༧༤༡. ཁྲབ་བཙན་པོ་མེད་ན་མཚོན་མི་ཐུབ། མི་བཙན་པོ་མེད་ན་ཁྲིམས་མི་ཕོག
235



༧༤༢. དམ་པ་དཔོན་དུ་བསྐོས་གྱུར་ན། དེ་ཡི་མངའ་འབངས་བདེ་ཞིང་སྐྱིད།
༧༤༣. ཟོ་ཟེར་བར་ཐང་ཁུག་སྟོང་པ།
༧༤༤ དཔོན་པོར་ངོ་ཚ་མེད་ན། དབྱར་ཁའི་ཉི་མའང་ཐུང་།
གཡོག་པོར་ངོ་ཚ་མེད་ན། དགུན་ཁའི་ཉི་མའང་རིང་།
༧༤༥. ཡ་མེད་དཔོན་པོས་མི་ཐུབ། སྡིག་ཅན་བླ་མས་མི་ཐུབ།
༧༤༦. བྱིས་པ་མི་གཡོག་རྒྱུགས་དུས། གོམས་གསུམ་སྤོ་དབང་མེད།
༧༤༧. མི་རྒན་མི་གཡོག་རྒྱུགས་དུས། གོམས་གསུམ་སྤོ་དབང་མི་འདུག
༧༤༨. ཁ་མཆུ་ག་ཚོད་མང་བ། དཔོན་པོ་དེ་ཙམ་ཕྱུག་པ།
༧༤༩. སྐུལ་མཁན་མང་པོ། སྟེར་མཁན་དཀོན་པོ།
༧༥༠. གཡོག་པོ་དམྱལ་བར་ལྷུང་ན། དཔོན་པོ་གང་དུ་ལྷུང་ངམ།
༧༥༡. བ་གཞུ་གུ་ཐུང་ཡང་འདོམ་གང༌། ལུག་གཞུ་གུ་རིང་ཡང་མཐོ་གང་།
༧༥༢. ཁ་ས་གནའ་གཡག་མཆོངས་སར། དེ་རིང་ཕག་པས་མཆོངས་གིས།
༧༥༣. བེའུ་ཤི་དུས་མི་ངུས་པར། བེའུ་ལྤགས་བཤུ་དུས་ངུ་ཁུལ་བྱེད།
༧༥༤. ཇོ་ལགས་སྐུ་ཐང་མཉེས་རོགས། ཤ་ཁྱི་རྐང་པ་ཚ་རོགས། །
༧༥༥. མ་མཐོང་རྒུ་མཐོང་ལོང་བས་མཐོང་། མ་ཐོས་རྒུ་ཐོས་འོན་པས་ཐོས།
༧༥༦. རོ་མ་མཐོང་གོང་ལ་མ་ངུ་། མི་གཤེགས་ཚར་རྗེས་ཀྱི་སྙན་གྲགས།
༧༥༧. བུ་མ་སྐྱེས་གོང་ནས་མིང་མ་འདོགས། །
༧༥༨. མཁར་ཆུར་འགྲོ་མྱོང་། ལམ་བུ་རྒྱུས་མྱོང་།
༧༥༩. ཁྱི་རྒན་སྤུ་ཚོགས་མཐུག་ཀྱང༌། རང་གི་སྣ་ཁུང་དྲོད་ཙམ།
༧༦༠. ཆུ་ཕྱེད་ཀ་བརྒལ་ན་ཧ་ཕྱེད་ཀ་གོ།
༧༦༡. རང་ཡུལ་ཟམ་པའི་འོག་ཏུ་ཡིན་ཡང་སྐྱིད། །
༧༦༢. གླང་རྒན་གྱེན་ལ་མི་འགྲོ གླང་ཕྲུག་ཐུར་ལ་མི་འགྲོ་
༧༦༣. སྦྲང་བུ་ཚེ་ཟད་པ་དང་། བྱ་ཕྲུག་ཁ་གདངས་པ།
236



༧༦༤. ཡར་འགྲོ་ཤིག་གི་དལ་པོ། མར་འགྲོགླ་བའི་མཆོངས་རྒྱག
༧༦༥. ཆོས་རང་ཡུལ་ལ་བཞག་ནས། བཙག་མི་ཡུལ་ལ་བཙལ།
༧༦༦. ཤ་མཐོང་ན་གྲི་གསར་གསར། མར་མཐོང་ན་ལྕེ་ལྷབ་ལྷབ།
༧༦༧. འགྱེལ་བའི་སྒང་ལ་རྡོག་བརྫིས། མུ་གེའི་སྒང་ལ་ཟླ་བ་ལྷག་
༧༦༨. གཞེས་ལ་ཡོང་རྒྱུ་མེད་པའི། གཞས་གོས་རིན་པ་སྲང་གང་།
༧༦༩. འགྲང་པོ་གཉིད་ཁུག་ཀྱང་། ལྟོགས་པོ་གཉིད་མ་ཁུག །
༧༧༠. བསམ་པ་གསེར་ལ་གྱུར་དུས། ལུས་པོ་རོ་ལ་གྱུར་སོང་།
༧༧༡. བྲེ་སྲང་འགྲམ་ལ་བཞག་ནས། མར་ལ་ཚོད་དཔག་མ་བྱེད།
༧༧༢. གཏམ་དང་སྐད་ཆའི་ཤོད་སྟངས་ལ། ཤེས་བྱའི་རིན་གོང་མ་བྱུང་ཚར།
༧༧༣. སེང་ཕྲུག་ལུས་པོ་ཆུང་ཡང་སེང་གེའི་རྒྱུད།
ཨབ་སོག་རལ་པ་རྫིག་ཀྱང་ཁྱི་རྒན་རྒྱུད། །
༧༧༤ བཙེམ་པའི་འཚེམ་བུ་ཕྲལ་ནས། མ་སྦྱར་རྡོ་ལ་སྦྱིན་སྦྱར།
༧༧༥. རྣ་བ་སྔ་སྐྱེས་དང་། རྭ་ཅོ་རྗེས་སྐྱེས། །
༧༧༦. མདའ་རང་གིས་འཕངས; མདེའུ་གར་སོང་མ་ཤེས།
༧༧༧, ཕན་འབྲས་ཀྱི་གཏམ་དེ། རྒྱ་མཚོའི་ནང་གི་ནོར་བུ།
༧༧༨. ཤ་ཚའི་གཏམ་དེ་སྙན་པོ་མེད། མཁྲིས་པའི་སྨན་དེ་ཞིམ་པོ་མེད།
༧༧༩. དཀའ་བའི་ལས་བྱས་ཀྱང་། ཞིམ་པོའི་ཟས་མི་ཐོབ།
༧༨༠. ཟ་རྒྱུ་གླུ་བའི་མགོ་ཙམ་ལ། ལབ་རྒྱུ་གླ་བའི་སྤུ་ལས་མང་།
༧༨༡. ཉ་ཆེན་པོ་ཆུ་མོའི་གཏིང་ལ་ཡོད། མི་མཁས་པ་ཉམ་ཆུང་ཁྲོད་དུ་ཡོད།
༧༨༢. ཟས་གདན་ཐོག་ལ་བཟོ། གཏམ་གདན་ཐོག་ལ་ཤོད།
༧༨ ༣. ཡོད་དུས་ཀོང་པོའི་ལོ་གསར། མེད་དུས་དྭགས་པོའི་ལོ་གསར།
༧༨༤ བསམ་པ་བཟང་པོར་གནོད་མ་སྐྱེལ། བྱང་ཆུབ་སེམས་པར་དམའ་མ་བྱེད།
༧༨༥. རང་ཟས་དེ་སྨན། སྨན་ལ་གཏོང་ཚད། མི་ཟས་དེ་དུག་། དུག་ལ་།
237



འཛེམས་ཚོད།
༧༨༦. ཕྱི་ཐལ་བ་ཡོག་ཡོག ནང་སྣུམ་བག་ཚིལ་ཚིལ།
༧༨༧. རོང་པའི་མི་ལ་ཚད་པའི་གཡའ། །
༧༨༨. མི་བརྐུ་བསམ་པས་རྐུ་མ་བརྐུ། སྤྱན་རིས་གཟིགས་ཀྱིས་རྩམ་པ་འགམ།
༧༨༩. ཟླ་བ་ཡར་ངོ་ཡིན་ཤག་ཤག མར་ངོ་མངོན་སུམ་མིན་ཤག་ཤག
༧༩༠. བྱ་ཕོ་རོག་ནག་ཀྱང་སེམས་པ་དཀར། ང་སྐད་ཆརྩུབ་ཀྱང་ཀུན་སློང་བཟང་།
༧༩ ༡. ཆུ་གཙང་པོ་དཀྲོག་ནས་དམར་མི་དོན། རྡོ་སྐམ་པོ་བརྩིར་ནས་སྣུམ་མི་
དོན། །
༧༩༢. ཁ་འཇམ་གཏིང་ནག་དུག་གི་མེ་ལོང་། ཕྱི་འཇམ་ནང་རྩུབ་བོང་བུའི་
ཨོང་རིལ།
༧༩༣. རྟ་གཅིག་ལ་སྒྲ་གཉིས། བསྟན་པ་གཅིག་ལ་སྟོན་པ་གཉིས།
༧༩༤ ཚེ་འདི་ཡི་དྲིན་ཆེན་སྐྱེས་མ་ཡིན། ཚེ་ཕྱི་མའི་སྐྱབས་གནས་བླ་མ་ཡིན།
༧༩༥. གསེར་ཟངས་སྐུ་ལ། མར་གྱི་དཀར་རྒྱན་མི་དགོས། །
༧༩༦. དྲང་པོས་གཞུང་སྲང་ན། སྒོ་ངས་རྟ་འཁྱོག།
༧༩༧. ཁ་སྣའི་བར་ལ་རྫུན་ལབ། མཛུབ་མོའི་བར་ལ་རི་བཀབ།
༧༩༨. ཁ་ཏ་ཞོ་བསྙལ་བསྙལ། ཆག་སྒོ་ཆང་བསྙལ་བསྙལ།
༧༩༩. མི་ངན་ལ་དབང་སྤྲད་ན། བསྟན་པ་མགོ་ནས་བཤིག་
༨༠༠. ཨ་ཡོད་ནང་གི་ད་ཡོད། སྒོ་ངའི་ནང་གི་སེར་རིལ།
༨༠༡. ཕོ་རང་གི་བྱུང་ན་རྒྱལ་པོ་དང་། མོ་རང་གི་བྱུང་ན་རྒྱལ་མོ།
༨༠༢. མི་འགྲུབ་རྨི་ལམ་སྒུག་པ་ལས། ཕན་ཡོད་བྱ་བ་སྒྲུབ་པ་དགའ།
༨༠༣. དཔོན་པོའི་གསོལ་རས་རྟ་ལས་ལྷག ནོར་བུ་རིན་ཆེན་གསེར་ལས་ལྷག་
༨༠༤. ཉ་མོ་མ་ཟིན་མ་གཏོགས། ཆབ་མདོ་མ་བསྐོར་མ་བཞག
༨༠༥. ཕྱིན་པའི་འཇུག་ན་ཡར་རྒྱུགས་གཙང་པོ་ཡིན།
238



བསྡད་པའི་མཇུག་ན་བྲག་ཆེན་གུག་པ་བཞིན། །
༨༠༦. བསྐོར་རྒྱུ་ཚེར་ཕུང་བསྐོར་བ་མ་གཏོགས། རི་བོང་ལ་འཇབ་རྡོ་ཞུ་
མཁན་རེད།
༨༠༧. ཚོགས་གཏམ་ཚོགས་ལ་བཏང་ན། འཕོག་ས་རེ་གཉིས་ཡོད།
༨༠༨. སྐ་རགས་ལས་སྣེ་རྩ་རིང་བ། དོན་དག་ལས་འཆལ་གཏམ་མང་བ།
༨༠༩. བཞི་ལྔ་ལ་འགྲོ་བ་ཤེས་ཀྱང་། ལྔ་རྩ་སྟོང་བ་ཤེས་ཀྱི་མི་འདུག
༡༠. སྦྱིན་བདག་གི་འདོད་དང་མ་བསྟུན་ན། བཟོ་པ་མཁས་ཀྱང་མཁས་
པར་མི་རྩི།
༨༡༡. ལུང་པའི་ཕུ་ལ་སྟག་མེད་ན། ལུང་མདོའི་སྤྲེའུས་རྒྱལ་པོ་བྱེད། །
༨ ༡༢. ཁྱོད་རང་རི་མགོར་མེ་རྒྱུག་ཆོག་པར། ང་ནང་ལ་བཞུ་མར་སྤྱིར་མི་ཆོག་
གང་།
༨ ༡༣. མགྱོགས་པོ་འགྲོ་དགོས་བསམ་ཀྱང༌། ཧམ་སྒྲོག་གྲོལ་གྱི་མི་འདུག
རྣམ་པ་འདོན་དགོས་བསམ་པས། སྣ་ལུད་ཤོར་པ་ལས་མི་འདུག
ར ༡༤. ཆུ་རྒྱུད་བསྟུན་ནས་ལམ་ལ་འགྲོ་ལུགས་གྱིས།
གཟུགས་ལ་བལྟས་ནས་གོས་འཚེམས་ལུགས་གྱིས།
ར ༡༥. རྔ་ཁོག་ལ་བལྟས་ནས་འཆམ་རྒྱོབས།
༨ ༡༦. ཕྱི་གོས་ཆེན་རྩམ་ཁུག་ལ། ནང་རྩམ་པའི་ཡོག་གོ་
༨ ༡༧. མ་འཇོན་པད་མ་བཀའ་ཐང་ཞོགས་རོགས་གྱིས།
འཇོན་པའི་བཛྲ་གུ་རུ་འདྲེན་རོགས་གྱིས། །
༨ ༡༨. ལས་ལ་བོང་བུ་རྐྱང་དཀར། བསྐོས་སུ་ཚར་ནས་མེད་པར།
ཟས་ལ་ཕུང་མ་དཀར་པོ། མ་ཟ་རོང་ཟ་རེད་དོ། །
༨༡༩. ཨ་ནིས་བརྒྱབ་པའི་ཟམ་པ་ཨ་ནིས་འགྲོ་རྒྱུ་རེད།
སྤྲེའུས་བརྒྱབ་པའི་མདུད་པ་སྤྲེའུས་འགྲོལ་རྒྱུ་རེད།
239



༨༢༠. རང་གིས་ཉེས་པའི་ཆང་དེ། ཞིམ་པོ་མེད་ནུའི་འཐུང་རྒྱུ་རེད།
༨༢༡. སྔོན་མདོག་དབྱེ་ནས་མེད་པའི། གསེར་མདོག་སྟོན་མིན་མི་འདུག
༨ ༢༢. ཁལ་གསུམ་མ་འཁྱོག་ན་བོང་བུའི་མིང་མ་འདོགས། ལུག་གསུམ་མེད་
ན་སྐྱས་སྤོ་གི་མ་རེད། །
240



ལྔ་པ། གབ་ཚིག
ཕྱི་ནས་བལྟས་ན་གྱང་འདྲ། །
ནང་ནས་བལྟས་ན་སྐྱུང་ཀ་འདྲ། །
སྐྱུང་དཀར་ལུས་པོའི་ཚང་འདྲ། །
རྨ་བྱའི་སྒྲོ་འདྲ་རྒོད་པོའི་གཤོག་འདྲ། །
( ཐབ་)
ཕུ་ནས་ཨ་ཁུ་ཁྱི་ཕྲུག་ཡོང་། །
མདའ་ནས་མི་ཧྲེང་གསུམ་ཡོང་། །
ཐོགས་ཟིན་རྒྱང་དུ་གཡུགས། །
（ སྣ་ལུད་)
སྟེང་ཡུལ་ལ་བརྐོས་བ་རྐོས། །
བར་བཙན་ལ་བྲོ་འཁྲབ། །
འོག་ཀླུ་ཡུལ་ལ་ཕྱག་འཚལ། །
( འཐག་ཁྲི་）
༡. ཕ་ཀོ་ཞྭ་ཅན། བུ་འཕྱིང་ཞྭ་ཅན། བུས་ཕ་བརྡུངས། ཕས་འུར་སྒྲ་སྒྲོག །
༢. རྐང་ལག་ཡོད་ཀྱང་འགྲོ་མི་ཐུབ། རྐུབ་རུས་ཡོད་ཀྱང་སྡོད་མི་ཐུབ། །
(སླེལ་པོ་）
༣. ཐང་དཀར་དཀར་ལུག་ནག་ནག ལུག་རྫིས་ལུག་ངོ་ཆོད་ནས་འབོད།
241
(རྔ་)



( ཡི་གེ་ཀློག་པ་)
༤. སྨད་ནས་སྤྱང་ཀི་ཁ་གདངས་ན། སྟོད་ནས་ཕྱུག་པོའི་ལུག་ཁྱུ་འདྲོག
(སྐྱ་རེངས་ཤར་པོ)
༥. དཀྱིལ་འཁོར་བར་སྣང་ནམ་མཁར་འདུག ལྷ་བཟོ་དཀྱིལ་འཁོར་དབུས་ན་
བཞུགས་
( འབུ་སྡོམ་)
༦. གུར་སེར་པོ་གསེར་གྱི་ནུ་མ་ཅན། ནང་ཀ་བ་གཅིག་གིས་གནམ་ལ་བཀྱག
(གསེར་ཤ་)
༧. དང་པོ་མཛོའི་རྭ་ཅོ་འདྲ་བ། བར་དུ་དཀྱིལ་འཁོར་གི་ཐིག་འདྲ་བ། ཐོ་མ་
རྐུ་མ་འཛུལ་བའི་ཤུལ་འདྲ་བ། །
( ཟླ་བ་)
༨. སྟེང་ནས་སེར་བ་བཏང༌། བར་ནས་གངས་བཏང་། འོག་ནས་ཤ་འོད་
རྒྱུག་པ།
( ཆུ་འཁོར་)
༩. མི་བརྒྱ་དཔོན་རབ་གསུམ་རྣ་ཅན། མི་རྩིས་ལེན་མཁན་ར་ཡི་མགོ་ལེབ་
ཅན། །
(ཕྲེང་བ་འདྲེན་པ་)
༡༠. ཕྱི་གོས་ཆུང་དཀར་པོ་སྒོ་མེད། ནང་བླ་མ་སེར་པོ་ཆོས་མེད། (སྒོ་ང་)
༡༡. ནག་པོ་ཆེན་པོ་ཐབ་ལ་བསྐྱོན། སེམས་ཅན་ཐམས་ཅད་ཨོ་ཀྲོང་ཀྲོང་།
（ཐུག་པ་)
༡༢. བྲག་ཁུང་ནང་དུ་དཀར་ཡོལ་གྲལ་བསྒྲིག །
(སོ་)
༡༣. ལྕགས་ཟར་མོ་གང་གིས། རྒྱུ་ནོར་ཁྲི་སྟོང་སྲུང་བ། (སྒོ་ལྕགས་)
༡༤. འགྲམ་གཅིག་ཅན་གྱི་མཚོ་སྔོན་པོས། ཕུ་མདའ་ཡོངས་ཀྱི་རྩ་རྣམས་ཟས།
(ཟོར་བས་རྩ་བརྔ་བ་)
༡༥. སྡོང་པོ་ཆེན་པོ་གནམ་ལ་འཕུར། གྲི་ཡིས་མི་ཆོད་རླུང་གིས་ཆོད།
( དུ་བ་)
༡༦. བཟུང་ན་སྦར་མོ་གང་། བཏང་ན་ཁང་པ་གང་། (སྒྲོན་མེ་)
242



༡༧. མི་གཅེར་བུ་ལྕགས་ཀྱི་སྐ་རགས་ཅན། ། ( སོར་གདུབ་)
༡༨. རི་དྭགས་མིན་ཀྱང་རི་དང་ཉེ། གཅན་གཟན་མིན་ཀྱང་མི་ལ་རླུག་
(ཟ་པོ་）
༡༩. བཀག་ན་མཐེ་བོང་གང་། གློད་ན་ལུང་པ་གང་། (མིག་)
༢༠. ཤ་ཡི་རི་ལ་ལྕགས་ཀྱི་སྐས་འཛེགས་བཙུགས་ནས་འགྲོ་བ།( རྟ་བཞོན་པ་)
༢༡. ཕན་ཚུན་གཉིས་ཀྱི་རི་དེ་ཤིང་གི་རི། ནང་གི་གེ་སར་རྒྱལ་པོ་མར་གྱི་རི།
（ སྟར་ཁ་)
༢༢. སྡོང་པོ་གཅིག་ལ་ཁུང་བརྒྱད།
(གླིང་བུ་)
༢༣. ཕོ་རྒོད་པོ་ཀོ་བའི་རྣ་ལུང་ཅན།
( ལྕགས་ཕུར་）
༢༤. རྒན་པོའི་རྨ་ར་བཟུང་ན་ལོ་གྲངས་བཤད།
( རྒྱ་མ་)
༢༥. ཁ་ཆེན་འགྲམ་སྐྲང་ཀོ་བའི་རྣ་ལུང་ཅན། ཁ་རེ་གདངས་ན་ནམ་མཁར་
འུར་གྱིས་བསྐང་།
（སྦུག་ཆལ་）
༢༦. སྔོན་པོ་གཡུ་ཡི་རལ་པ་ཅན། ལྟས་ངན་ཙིཙིའི་གཞུ་གུ་ཅན། དམར་པོ་
བྱུ་རུའི་ཐོད་པ་ཅན། དཀར་པོ་དུང་གི་ཁོག་པ་ཅན། （ལ་ཡུག་)
༢༧. འགྲོ་རྒྱུ་མེད་པའི་མ་མོ་སུག་བཞི་མ།
(ལྕོག་ཙེ་)
༢༨. ཕར་ལྟོགས་ནས་སོང་། ཚུར་ལ་རྒྱགས་ནས་ཡོང་། (ཟོར་བ་)
༢༩. ཕྱི་མགར་བས་བརྡུངས་འདྲ ནང་རྒྱ་མཚོ་འཁྱིལ་འདྲ། ཁ་ཉི་མ་ཤར་
(མཆོད་མེ་)
༣༠. ཆུ་ཁ་ནས་འཐུང་སྟེ་ཁ་ནས་སྐྱུག་
༣༡. བླ་མ་བརྒྱ་དང་བརྒྱུད། ཚང་མ་རྒྱུ་མ་གཅིག (ཕྲེང་བ་)
༣༢. སེང་གེ་གཉིས་ཀྱིས་ཕར་ལྟ་ཚུར་ལྟ་བྱེད། སེང་ཕྲུག་གཉིས་ཀྱིས་ཕར་རྩེད་
ཚུར་རྩེད་བྱེད།
འདྲ།
243



༣༣. སྐྱེ་གཟུགས་དྲང་བའི་དཔའ་བོ་ཞིག ཀླད་པའི་གཙུག་ན་ཁ་ཞིག་ཡོད།
(མདའ་མོ་》
༣༤, ཁ་མིག་མེད་ཀྱང་ངུ་མཁན་མ། རྐང་ལག་མེད་ཀྱང་ཐང་ཕྱགས་མ། །
( རླུང་བུ་)
༣༥. ཀོ་བའི་གཞུ་དུང་གི་མདའ། ཤིང་གི་འབེན། (འོ་མ་བཞོ་བ་)
༣༦. རིགས་ལྔའི་མགོ་ལ་མཚོ་མོ་གཅིག
(ཇ་འཐུང་བ་)
༣༧. བ་མོ་ནག་པོའི་འོག་ན། བེའུ་དམར་པོས་ནུ་མ་ནུ།
( ཐབ་ཁུང་དུ་མེ་སྤར་པ་）
༣༨, དམར་པོ་ཁ་གང༌། སྔོན་པོ་མདོམ་གང༌། (མེ་འབར་བ་)
༣༩. འགྲོ་ནས་སླེབས་རྒྱུ་མེད་པ། །
( དར་ལྕོག)
༤༠. ལྕག་ཀྱི་ཨར་མདང་སྟེང་ན། དངུལ་གྱི་ཕྲ་མ་བརྒྱབ་པ། (སྐར་མ་)
༤༡. རི་གསུམ་མགོ་ལ་བྱ་ཞིག་བབ། བྱ་ཡི་ཁོག་པ་རྒྱ་མཚོ་འཁྱིལ། །
(ཆུ་སྐོལ་བ་)
༤༢. རང་བཀྲུས་ན་དག གཞན་བཀྲུས་ན་བཙོག་པར་ཕྱིན། (ཆུ་)
༤༢. སྐྱ་ཀ་ཕྲ་མོ་ཕུང་ལ་འཛུལ། རྔ་སྒྲོ་ལེབ་མོས་ཁུང་ཁ་བཅད།
( མིག་བཙུམ་པ་)
༤༤, རྒྱགས་པ་རྒྱགས་པ་རྩིབ་མ་རོང་རོང་།1)
( ཀྲོང་)
༤༥. བྱ་ཁུག་ནག་པོ་བྱུ་རུའི་ཁ་ཚར་བརྒྱབ་པ། (སྐྱུང་ག་)
༤༦, ལྟོ་ཁ་ནས་བཟས་སྐྱག་པ་ཐོད་པ་ནས་བཏང༌། ( འབུར་ལེན་)
༤༧. ལྟོ་ཐོད་པ་ནས་ཟས་སྐྱག་པ་ཕྲེད་ནས་གཏོང་མཁན། (ཆུ་འཁོར་)
༤༨. བ་དམར་པོ་ཞིག་གིས་ཆུ་རྫོང་གང་འཐུང་མཁན། ( བཞུ་མར་）
[
ཀློང་། སྤེལ་པོ་འདྲ་བའི་འབྲུ་བླུགས་སའི་སྣོད་ཆེན་པོ་ཞིག
244



༤༩. ཨ་ཡག་ཨ་ཡག་ལུང་མེད་པ།
( སྒོ་ང་)
༥༠. སྒང་ལ་གངས་དང་བར་ལ་མཚོ། འོག་ལ་ཤིང་དང་དེའི་སྟེང་ཤ་ལག་
གཅིག་ཡོད་པ། (ཤིང་ཕོར་ནང་སྤགས་རྫིས་པ་)
༥༡. བྲག་གཅིག་འདེབས་སུ་ང་ཟག་པཱང་ཟག་པཱ་ཟེར་མཁན། ( ཨམ་ཅོག་)
༥༢. ཕུ་ནས་ཨ་ཁུ་སྐུ་ལྷུག་ཡོང་། མདོ་ནས་མི་གྲངས་ལྔ་ཡོང་བས། ཨ་ཁུ་སྐྱ་
ལྷུག་ས་ལ་དབྱུག །
(སྣབས་ཕྱིས་པ་）
༥༣. བྱུ་རུ་དམར་པོ་གཙུག་ལ་གྱོན། སྐད་གསང་སྒྲོགས་ན་ཡུལ་ལུང་འཁྲུག་
(བྱ་ཕོ་)
༥༤ རྩ་བ་ལྔ་ལ་རྩེ་མོ་ལྔ། རྩེ་མོ་ལྔ་ལ་ལྷན་པ་ལྔ། ( ལག་པ་）
༥༥. སྤང་གཤོང་གཅིག་གི་སྟེང་ལ། རྨོ་བོ་སྟོད་སྐུར་ཞིག་ཡོད་པ།
(རྔ་དང་རྔ་དབྱུག་）
༥༦. ལྟོ་རྡོ་འདྲ་ཟས་སྐྱག་པ་ཆུ་འདྲ་བཏང་མཁན། (བྱ་གོ་བོ་)
༥༧. ལྟོ་ཆུ་འདྲ་ཟས་སྐྱག་པ་རྡོ་འདྲ་བཏང་མཁན།
(ཁྱི་)
༥༨. སྤང་གཤོང་གཅིག་གི་སྟེང་ལ་། ཤིང་སྡོང་བཀོག་པའི་ཤུལ་ཡོད་པ།
(ལྟེ་བ་)
༥༩. ཉིན་མཚན་མེད་པར་སྐེད་གཟེར་བྱས་ནས་སྡོད་མཁན། (མེ་ཁོག་)
༦༠. ཉིན་མཚན་མེད་པར་བལྟས་མོ་བལྟ་མཁན། （ ཁང་པའི་བ་གཡམ་）
༦༡. ཞབས་རའི་ཞབས། གསུང་འབྲི་མོའི་གསུང་། ཞལ་འཁོར་ལོའི་ཞལ།
( ཕག་པ་）
༦༢. ར་ཁམ་པ་ལྕགས་ཀྱི་མཆུ་ཏོ་ཅན། །
(སྦུད་པ་》
༦༣. ལྕགས་ཀྱི་སྒེའུ་ཁུང་ནང་ནས། ལུག་གི་མགོ་འཐོན་ཙམ་བྱས་པ། རའི་
མགོ་ཡང་འཐོན་ཙམ་བྱས། ( ཁབ་ལ་སྐུད་པ་རྒྱུད་པ་)
༦༤. ཉིན་མཚན་མེད་ཕྱག་འཚལ་མཁན།
(སྦུད་པ་)
245



༦༥. གླིང་གོག་དཀར་པོས་སྐད་བརྒྱབ་པས། སེང་འབྲུ་དམར་ཆིལ་ལེར་བབ་
པ།
(གྲུ་པ་ཚོགས་འཚོགས་པ་)
༦༦. དཀར་པོ་ཡར་ཕྱིན། ནག་པོ་མར་སོང་། ( ལུག་གིས་རིལ་མ་བཏང་པ་》
༦༧. མི་རྒྱུ་ལ་སྐེ་རགས་གཅིག
(ཕྱགས་མ་)
༦༨. ས་སྟེང་ལ་རྫ་གཞག རྫ་སྟེང་ལ་ཤིང༌། ཤིང་སྟེང་ལ་ཤ་ལག་པ་གཅིག་
གཞག་པ།
( སྤུན་འཁེལ་བ་)
༦༩. མི་རིང་པོ་རིང་པོ་ཞིག་ལ། གྲིབ་ནག་མེད་པ། (ལམ་)
༧༠. མི་བརྒྱ་ལ་མནལ་མགོ་གཅིག
( ལྕང་གདུང་)
༧༡. རྨོ་བོ་གཅིག་གི་གྲོད་ཁོག་ནང་། འབུ་ཁོ་ལོག་ཁོ་ལོག་》བརྒྱབ་པ།
( རྫ་མར་སྦང་མ་ཡོད་པ་》
༧༢. ཉིན་མཚན་མེད་པར་གཡབ་གཡུག་བྱེད་མཁན། (དར་ལྕོག་）
༧༣. དོ་བོའི་ནང་དོ་བླུགས། དོ་བོར་ཁ་བསྡམས་པ། (ལྷམ་གྱོན་པ་》
༧༤. སྒང་ལ་ལྷ་མོ་འཁྲབ། འོག་ལ་ཞབས་བྲོ་འཁྲབ། ( འཐག་ཁྲི་)
༧༥. ཕྱིན་ཕྱིན་སླེབས་རྒྱུ་མེད་པ། (སྣམ་བུ་འཐག་མཁན་)
༧༦. བཙོས་བཙོས་ཀྱང་ཚོས་ཡས་མེད་པ།
(ཟ་རུ་)
༧༧. གཟིམ་ཆུང་གཉིས་ལ་ཀ་བ་གཅིག
༧༨. བྲག་གཅིག་སྒོ་རུ་སྒོ་ང་སྐྱ་ཧྲུག་གེར་བསྡད་པ། །
༧༩. རྒྱལ་བ་དམར་པོའི་ནང་། ཊམ་ཀ་དཀར་པོ་བརྒྱ་བླུགས་པ།
( སུར་པན)
ར༠. བྱ་རྒོད་འཕུར་ཐལ། བྲག་རྒོད་ཉལ་ཐལ། ( འབྲུ་བཤར་བ་)
ར༡. གྲུ་གཞི་ལྷུ་བཞི་སྒོ་འདྲ་འདྲ། རི་མོ་ཡག་པ་སྟག་འདྲ་འདྲ། ( ཐང་ག་)
ཁོ་ལོག་ཁོ་ལོག མང་པོའི་དོན།
246



༨༢. མི་བརྒྱ་དང་བརྒྱུད་ཀྱི་དཔོན་པོ་ལགས། ཡ་མཚན་ཅན་གྱི་དཔོན་གསུམ།
(ཕྲེང་བའི་དཔོན་པོ་)
༨ ༣. སངས་རྒྱས་ནས་འཕུར་ལ་ཁད། སྐེ་འགག་ནས་ཤི་ལ་ཁད། །
(གྲོ་བ་གནམ་ལ་བཀལ་བ་)
༨༤. རྣམ་པར་སྣང་མཛད་ལྕགས་ཀྱི་རྔ་མ་ཅན། མགོ་ནས་དབྱུག་ན་འདབ་
ནས་ཞི་ལི་ལི། །
( དྲིལ་བུ་)
༨༥. ཐང་དཀར་པོ་ཞིག་ལ་ལུག་ནག་རིལ་ཁྱུ་དང་ཁྱུ་ཡོད། ལུག་རྫི་དགའ་ནས་
གླུ་ཞིག་ལེན། །
( ཡི་གེ་ཀློགས་པ་)
༨༦. ཞིང་སློག་ས་ནས་བྱ་ཞིག་ཡོང་། གཙང་པོའི་ཆུ་ལ་ཧུབ་གཅིག་བྱས། །
འཕྱིང་དཀར་སྟེང་དུ་རྗེས་ཤིག་གཞག ( ལྕགས་སྨྱུག་གིས་ཡི་གེ་བྲིས་པ་)
༨༧. ཁ་མིག་མེད་པའི་གྲུ་བཞི་གླིང་བཞི་མ། ལག་པས་རེག་ན་སྐད་ཆ་བཤད་
མཁན་མ།
(རླུང་འཕྲིན་)
༨༨. བཅུའི་སྒང་ལ་བཅུ་བསྣན་བཅུ་ཐོབ། བཅུ་ནས་བཅུ་འཐེན་ན་བཅུ་རང་
ཡིན། །
( ལག་ཤུབ་)
༨༩. འགྲོ་གིན་འགྲོ་གིན། བག་ལེབ་བཟོས་པ། (ལྕི་བ་བཏང་བ་)
༩༠. ཁང་ཆུང་གཅིག་ནང་། མི་བརྒྱ་ཉལ་བ། ། ( ཙག་སྒྲ་)
༩༡. ཆུ་མིག་དངས་གསལ་དབང་པོ་ཡིན། རང་དོན་མ་མཐོང་གཞན་དོན་
མཐོང་།
(མིག་）
༩༢. ཕར་རི་ནས་རྫ་ཞིག་ཚུར་རི་ནས་རྫ་ཞིག ཨོ་རྒྱན་པད་མ་རྟས་བརྡབས།
( ཡོས་རྔོ་བ་)
(༩༣. མགྱོགས་ནི་ང་ལས་མགྱོགས་པ་མེད་ཀྱང་། གྲོང་དབར་བར་ལ་ང་མི་
སླེབས།
(དར་ལྕོག་)
༩༤ ཁྱི་མོ་དམར་མོ་ཉལ་ཤུལ་ལ། ལོ་དགུ་རྩ་མི་སྐྱེས། (མེ་སྤར་ཤུལ་)
247



༩༥. སྟེང་ལྷ་ཡི་ཡུལ་ལ་མེ་ཏོག་ཤར། བར་བཙན་གྱི་ཡུལ་ལ་ཐོག་བཏགས།
འོག་ཀླུ་ཡི་ཡུལ་ལ་འབྲས་བུ་སྨིན།
(ཞོག་གོག་)
༩༦. སྦར་གང་གིས་ནང་སྲུངས། །
( སྒོ་ལྕགས་)
༩༧. ཨ་ནིའི་གྲོད་ཁོག་གསེར་སྦྲམ་གྱིས་འཁེངས་པ། ( སུར་པན་)
༩༨. དགོན་པ་གཅིག་གི་ནང་དུ་དབེན་ཆུང་ཁྲ་རོག་རོག ( ཁ་ནང་སོ་ལྕེ་)
༩༩. མི་ཐམས་ཅད་གྲོད་ཁོག་མདུན། ཨ་ལོད་ལོད་གྲོད་ཁོག་རྒྱབ།
(རྐང་པའི་ཞྭ་)
༡༠༠. ནག་པོ་རླུང་གིས་ཁྱེར། བྱུ་རུ་དམར་པོས་ཏོག་བརྒྱབ། (བྱ་ཁྱུང་ཀ་)
༡༠༡. བཀག་ན་སྦྱར་གང་། བཏང་ན་ལུང་གང་།
(མིག་)
༡༠༢. ལྟོའི་གྲལ་མགོ་འདོན་མཁན།
( དཀར་ཡོལ་)
༡༠༣. རྒྱགས་པ་རྒྱགས་པ་རྩིབས་མ་རོང་རོང་། (འབྲུ་སྣོད་ཞིག་)
༡༠༤. ལྕགས་ཀྱི་ཟམ་པའི་སྒྲུང་ལ། མི་གཅིག་གིས་རྟ་རྒྱུག་མཁན།
(ལ་བརྡར་སྟེང་དུ་ལ་ཕུག་བརྡར་བ་)
༡༠༥. ཉིན་མཚན་མེད་པར་ཕྱག་འཚལ་མཁན། (སྦུད་པ་)
༡༠༦. ལྷབ་བེ་ལྷབ་པེས་ལྷེབ་ཙམ་བྱས། ཁུ་བྱུག་སྔོན་པོ་གཤགས། །
( སྣམ་བུས་ཇེམ་ཙེས་དྲས་པ་)
༡༠༧. ཟས་ཟས་རྒྱགས་རྒྱུ་མེད་པ།
(ཆུ་འཁོར་)
༡༠༨. བཏུང་བཏུང་ངོམས་རྒྱུ་མེད་པ། །
(ཉ་)
༡༠༩. སྦྱར་གང་གིས་ཁང་པ་ཁེངས།
( ཤེལ་ཏོག་)
༡༡༠. མ་བྱམས་ཁ་ལ་རྭ་ཅོ་གྱོན་པ།
(ཕོ་རོག་）
༡༡༡. ཕྱི་སྐུ་ལིང་ལིང་། ནང་སྔོ་ལིང་ལིང་། དཔོན་པོ་ཛ་རེ་ཛོ་རེ།
(སྦལ་པ་དང་ལྕོང་མོ་）
༡༡༢. དགོང་ཞོགས་མེད་པ་མགོ་འཁྲུ་མཁན།
248
(ཟ་རུ་)



༡༡༣. དབེན་ཆུང་ཉལ་བར་འགྲོ་ཡས་འཚང་ཁ་ཤིག་ཤིག་གང་ཡིན།
( པད་ཁ་འཐག་པ་)
༡༡༤. ཕྲུ་གུ་ཚང་མ་ཉལ་ནས་བསྡད། ཨ་པ་ཨ་མ་ལངས་ནས་བསྡད།
(སྐས་པ་)
༡༡༥. རྡོ་ཁྲོམ་མདོག་གཅོད་མཁན།
( སྤ་ཕྲུག་)
༡ ༡༥. བྲག་ཕུག་ནང་དུ་དཀར་གོང་གྲལ་བསྒྲིགས་པ། ( ཁ་)
༡༡༦. བྲག་ཕུག་གཉིས་ནས་མི་ཧྲེང་གཉིས་ཡོང་། དབེན་ཆུང་གིས་གདན་
འདྲེན་ཞུས་པ་གང་ཡིན། (བསྣབས་ལུད་འཕྱིས་པ་)
༡༡༧. ཕར་ལ་དཀར་པོར་ཕྱིན། ཚུར་ལ་སེར་པོར་ཡོང་བ་གང་ཡིན། །
( ཁ་ཟས་བསྲེགས་པ་)
༡༡༨. གཡག་ལྷ་གཡག་གཅིག་ལ་བཞོན་མྱོང༌། ལག་པ་འཆང་མ་མྱོང་།
( སྐུག་པ་)
༡༡༩. དབེན་ཆུང་ལྔས་གམ་པ་ལྔ་ཁྱེར་བ། (ལག་པའི་སེན་མོ་)
༡༢༠. ཁ་མེད་པར་སྐད་ཆ་ཤོད་མཁན་གང་ཡིན། ( ཡི་གེ་)
༡༢༡. རི་གསུམ་གྱི་སྒང་ལ་བྱ་གཅིག་བབས། བྱ་དེའི་ཁོག་པ་བྱུ་རུས་ཁེངས།
གབ་ཚིག་འདིའི་གབ་ལེན་ལ་ཤོད་པ་པོས་ལུག་རྫི་བས་ཇ་བསྐོལ་བའི་ཚུལ་མིན་ནམ་སྙམ་ཟེར།
༡༢༢. མགོ་བོ་མེད་ལ་འཇིང་པ་ཡང་མེད། ལག་པ་ཡོད་ལ་ལག་པའི་མཛུབ་མོ་
མེད་པ།
( སྟོད་ཐུང་།)
249



དྲུག་པ། དམངས་སྒྲུང་།
རྒྱལ་པོས་བུ་མོ་སློང་བ།
གནའ་སྔ་མོ་ལུང་པ་ཞིག་ན་རྒྱལ་པོ་ཞིག་ཡོད་ལ་རྒྱལ་པོ་དེའི་ཡུལ་ཕྱོགས་
གཞན་ཞིག་ན་ཨ་མ་རྒས་མོ་ཞིག་དང་དེ་ལ་བུ་མོ་མཛེས་མ་ཡག་པོ་གཅིག་ཡོད་
ཅིང་བུ་མོ་དེའི་མིང་ལ་ལྷག་པ་སྒྲོལ་དཀར་ཟེར་གྱི་ཡོད། སྐབས་ཤིག་ན་རྒྱལ་པོ་
དེ་བུ་མོ་ལྷག་པ་སྒྲོལ་དཀར་ལ་སེམས་ཤོར་བ་རེད། རྗེས་སུ་རྒྱལ་པོས་ཨུ་ཚུགས་
མང་པོ་བྱས་པས་མཐར་ཨ་མས་འོ་ན་སྟེར་རོ་ཟེར། ཡིན་ནའི་སྔོན་ལ་ཁྱོད་ཀྱིས་
ངའི་ཕྲུ་གུའི་མིང་དེ་ཤེས་པ་བྱེད་དགོས་ཟེར། རྒྱལ་པོ་དེར་གཡོག་པོ་སྤོར་ཏོ
( སྤོ་བོ)གསུམ་ཡོད་པས་རྒྱལ་པོས་སྤྱོར་ཏོ་རྒན་པ་དེ་ཞོགས་པ་སྔ་པོ་ནས་ཨ་མི་
དེའི་སྒེའུ་ཁུང་འོག་ལ་ཨམ་ཅོག་ཉན་པར་བཏང་ནས་ཨ་མས་བུ་མོ་དེ་སྐད་
གཏོང་སྐབས་མིང་ལ་གང་ཟེར་བ་དེ་མ་བརྗེད་པ་བྱས་ནས་ཤོག་ཨཱ་ཟེར། སྤྱིར་
ཏོ་དེས་སང་ཞོགས་སྔ་མོ་ནས་ལངས་རྗེས་སྒེའུ་ཁུང་འོག་ལ་གསང་བ་བྱས་ནས་
ཕྱིན་པ་རེད། ཁོ་ཕ་གིར་སླེབས་དུས་ཨ་མ་དེ་དང་བུ་མོ་ལྷག་སྒྲོལ་གཉིས་ཉལ་
སར་བསྡད་ཡོད། སྐབས་དེར་ཨ་མས་“ བུ་མོ་ལྷག་པ་སྒྲོལ་དཀར་ལོངས་ཤིག”
ཅེས་སྐད་བཏང་བས་སྤོར་ཏོ་དེས་མིང་དེ་ཐོས་པ་དང་སྦྲགས་བརྗེད་ཡོང་བསམ་
ནས་ཁ་ནས་ལྷག་པ་སྒྲོལ་དཀར། ལྷག་པ་སྒྲོལ་དཀར། ལྷག་པ་སྒྲོལ་དཀར།
...ཞེས་ཟེར་གྱིན་ཟེར་གྱིན་ཡོང་དུས་ལམ་བར་དུ་ཡུར་བུ་ཞིག་དང་འཕྲད་
250



ནས་“ ཤོབ་སེ་ཀ” ཟེར་བཞིན་མཆོངས་པས་མིང་དེ་བརྗེད་ནས་“ ཤོབ་སེ་ཀ”
“ ཤོབ་སེ་ཀ” ………ཟེར་གིན་ལོག་ཡོང་ནས་རྒྱལ་པོར་བུ་མོའི་མིང་ལ་“ ཤོབ་
སེ་ཀ” ཟེར་གྱི་འདུག་ཅེས་བཤད། །
དེ་ལྟར་རྒྱལ་པོས་བུ་མོའི་ཨ་མའི་སར་ཕྱིན་ནས་བུ་མོའི་མིང་ལ་“ ཤོབ་སེ་
ཀ”ཟེར་གྱི་རེད་ཟེར་བས་ཨ་མ་དེས་ངའི་བུ་མོའི་མིང་ལ་“ ཤོབ་སེ་ཀ” ཟེར་གྱི་
མེད། ཁྱོད་ལ་བུ་མོ་དགོས་ན་བུ་མོའི་མིང་ཡག་པོ་བྱས་ནས་རྩད་ཆོད་ཤོག་ཟེར།
དེ་ནས་རྒྱལ་པོས་སྤོར་ཏོ་འབྲིང་བ་དེ་བོས་ནས་སང་ཞོགས་སྔ་པོ་ནས་ཡར་
ལངས་ཏེ་ཨ་མ་རྒན་མོ་དེའི་སྒེའུ་ཁུང་འོག་ལ་ཨམ་ཅོག་ཡག་པོ་ཉན་ནས་མིང་དེ་
མ་བརྗེད་པར་ཤོག་ཨཱ་ཟེར་ནས་བཏང་། སྤོར་ཏོ་དེས་སང་ཞོགས་སྔ་པོ་ནས་
ལངས་ཏེ་བུ་མོ་དེའི་སྒེའུ་ཁུང་འོག་ལ་གསང་བ་བྱས་ན་བསྡད། ཁོ་ཕ་གིར་
སླེབས་དུས་ཨ་མ་དང་བུ་མོ་གཉིས་ཀ་བསྡད་ཡོད་པ་རེད། སྐབས་དེར་ཨ་མ་
དེས་བུ་མོའི་མིང་ནས་བོས་ཏེ་“ ལོངས་ཤོག” ཅེས་སྐད་བཏང་བ་རེད། སྤོར་ཏོ་
དེས་མིང་དེ་ཐོས་པ་དང་སྦྲགས་བརྗེད་ཡོང་བསམ་ནས་ལམ་བར་དུ་བུ་མོའི་
མིང་དེ་སྐྱོར་གིན་ལོག་ཡོང་། ལམ་བར་དུ་གློ་བུར་སྤོར་ཏོ་དེའི་རྐང་པར་འཚེར་
མ་ཟུག་པས་ཁ་ནས་རང་དབང་མེད་པར“ ཨ་ཚ” ཞེས་འདོན་པས་བུ་མོའི་མིང་
དེ་བརྗེད་ནས་རྒྱལ་པོར་བུ་མོའི་མིང་ལ་“ ཨ་ཚ ” ཟེར་གྱི་འདུག་ཞེས་བཤད་པ་
རེད། རྒྱལ་པོས་ཀྱང་བུ་མོའི་ཨ་མའི་འཁྲིས་ལ་ཕྱིན་ནས་བུ་མོའི་མིང་ལ་ “ ཨ་
ཚ” ཟེར་ཞེས་བཤད་པས་ཨ་མ་དེས་ངའི་བུ་མོའི་མིང་ལ་“ ཨ་ཚ” ཟེར་གྱི་མེད།
ཁྱོད་ཀྱིས་བུ་མོའི་མིང་ཡག་པོ་བྱས་ནས་རྩད་ཆོད་ཤོག་ཟེར།
རྒྱལ་པོས་སླར་ཡང་སྦྱོར་ཏོ་ཆུང་ཤོས་དེ་ ཨམ་ཅོག་ཉན་པར་བཏང་།
དེས་ཀྱང་སྔར་ལྟར་གསང་བས་ཉན་པས་བུ་མོའི་མིང་དེ་ཤེས། འོན་ཀྱང་ཁོ་
ཚུར་ལོག་ཡོང་དུས་འམ་བར་དུ་སྐྱག་པར་འདྲེས་བརྡར་ཤོར་ཏེ་མིང་བརྗེད་ནས་
“འ་ལད” “འ་ལད”……ཟེར་གྱིན་ཡོང་ནས་རྒྱལ་པོར་བུ་མོའི་མིང་ལ་“ འ་
251



ལད” ཟེར་བཤད་པས། ཨ་མ་དེས་བུ་མོའི་མིང་ལ་“ འ་ལད” ཟེར་གྱི་མེད་པས་
སྟེར་གྱི་མིན་ནོ་ཞེས་བཤད། །
རྗེས་སུ་རྒྱལ་པོ་རང་ཉིད་དེ་གར་སློང་བར་ཕྱིན་ཡང་མ་སྟེར། དེ་ནས་
རྒྱལ་པོ་ཚིག་པ་ཟ་ནས་བུ་མོ་དེ་ལ་འཆར་ཀ་( ཆད་པ་》གཏོང་རྩིས་བྱས་ནས་ད་
ཁྱོད་རང་ངའི་མནའ་མར་མ་ཡོང་ན། ང་ཁྱོད་ལ་ཆད་པ་གཅོད་ཀྱི་ཡིན་ཟེར་
ནས་གལ་ཏེ་ཁྱོད་མ་ཡོང་ཚེ་ངའི་ཕོ་བྲང་འདི་ལ་ལྕགས་རི་ཆེན་པོ་བསྐོར་དགོས།
དེ་མ་སྒྲུབ་ན་ཁྱོད་ངེས་པར་ངའི་མནའ་མར་ཡོང་དགོས་ཞེས་བཤད། །
བུ་མོ་དེ་ངུ་གིན་ངུ་གིན་ཨ་མའི་སར་ཕྱིན་ནས་དེ་རིང་རྒྱལ་པོས་ང་ལ་
ཆད་པ་བཏང་བྱུང་། ཁྱོད་རང་ངའི་ནང་ལ་མནའ་མར་མ་ཡོང་ན་རྒྱལ་པོའི་
ཁང་ཁྱིམ་མཐའ་ལ་ལྕགས་རི་བསྐོང་དགོས་ཡོད་ཟེར་གྱི་འདུག་ཅེས་བཤད།
དེར་ཨ་མས་གང་བྱེད་ཀྱི་མ་རེད་ཨ་མའི་སྐལ་ལ་སྐལ་ཆས་( བགོ་སྐལ)ནས་
གཡག་དང་ཞིམ་ཕྲུག་སྣ་ཚོགས་རྒྱལ་པོའི་ཁང་པའི་མཐའ་བསྐོར་ལ་སྐྱོལ་ཤོག
སང་ཞོགས་ལྕགས་ཀྱི་ལྕགས་རི་ཆགས་པ་ཡོད་ཟེར། བུ་མོས་དེ་ལྟར་བྱས་པས་
སང་ཉིན་རྒྱལ་པོའི་ཕོ་བྲང་གི་མཐའ་སྐོར་ལ་ལྕགས་རི་དེ་ལྟར་བྱུང་། ཡང་རྒྱལ་
པོས་མུ་མཐུད་བུ་མོ་སྟེར་རོགས་ཟེར་ཡང་མ་སྟེར་བ་རེད། རྒྱལ་པོས་ད་འོ་ན་བུ་
མོ་མ་སྟེར་ན་ངའི་ལྕགས་རིའི་མཐའ་ལ་ཤིང་སྣ་མིན་སྣ་ཚོགས་སྐྱེས་པ་དགོས་
ཞེས་རྒྱལ་པོས་ཆད་པ་སྤྱད་པས་བུ་མོ་དེ་སྔར་ལྟར་ངུ་གིན་ངུ་གིན་ཨ་མའི་སར་
ཕྱིན་པས་ཨ་མས་གལ་བྱེད་ཀྱི་མ་རེད། དོ་དགོང་ཁྱོད་ཀྱིས་ཨ་མའི་སྐལ་ལ་སྐལ་
ཅན་( བགོ་སྐལ)ནས་ཤིང་ཧྲུག་སྣ་མིན་སྣ་ཚོགས་ཡོད་པ་དེ་རྣམས་རྒྱལ་པོའི་
ལྕགས་རིའི་མཐའ་ལ་བཤོས་ཤོག་སང་ཞོགས་ནམ་ཟ་རི་བ་ཟི་ལ་རྒྱལ་པོས་བལྟ་
བོར་ཡོང་དུས་ཤིང་སྣ་མིན་སྣ་ཚོགས་སྐྱེས་པ་ཡོད་ཟེར། བུ་མོས་ཀྱང་དེ་ལྟར་
བྱས་པས་ཨ་མས་བཤད་པ་ཇི་བཞིན་ཤིང་སྣ་མིན་སྣ་ཚོགས་སྐྱེས་སོ། །སླར་
ཡང་རྒྱལ་པོས་བུ་མོ་སློང་བར་ཕྱིན་ཡང་ཨ་མས་བུ་མོ་མ་སྟེར་བ་རེད། རྒྱལ་པོས་
252



སླར་ཡང་བུ་མོ་ཁྱོད་ཡོང་གི་ཡིན་ན་ངའི་ལྕང་མའི་དཀྱིལ་ལ་ནམ་ཟ་རི་བ་རིར་
བྱིའུ་ཡི་སྐད་སྣ་མིན་སྣ་ཚོགས་རྒྱག་དགོས་ཡོད་ཅེས་ཟེར་ནས་བུ་མོར་ཆད་པ་
བཏང་བས་བུ་མོ་དེ་སྔར་བཞིན་ངུ་གིན་ངུ་གིན་ནང་ལ་ལོག་ནས་གནས་ཚུལ་
རྣམས་ཨ་མར་བཤད། ཨ་མས་བུ་མོར་གལ་བྱེད་ཀྱི་མ་རེད། ཁྱོད་ཀྱིས་དོ་
དགོང་མཚན་མོར་ཨ་མའི་སྐལ་ལ་སྐལ་ཆས་( བགོ་སྐལ》ནས་གཡུ་དང་བྱུ་རུ།
མུ་ཏིག སྤོས་ཤེལ་ཡོད་པ་དེ་ནས་སྡོང་པོའི་རྩེ་ལ་བཤོས་ཤོག སང་ཞོགས་ནམ་
ཟ་རི་བ་རིའི་སྒང་ལ་བྱིའུ་སྐད་སྣ་མིན་སྣ་ཚོགས་རྒྱབ་པ་ཡོད་ཟེར། བུ་མོས་ཀྱང་
ཨ་མས་བཤད་པ་ལྟར་བྱས་པས་སང་ཞོགས་རྒྱལ་པོའི་ལྕགས་རིའི་ནང་བྱིའུ་
སྐད་སྣ་མིན་སྣ་ཚོགས་ཀྱིས་ཁེངས་པ་བྱུང༌། མཐར་རྒྱལ་པོ་ཤོར་ནས་བུ་མོ་བྱུང་
མེད་དོ། །
བུ་དཀར་གསལ་ཟླ་བ་དང་བུ་མོ་སི་ལིང་ལན་མཚར།
བུ་དཀར་གསལ་ཟླ་བ་ནི་རྟ་འཚོ་མཁན་དང་བུ་མོ་སི་ལིང་ལན་རྩ་ནི་ལུག་
འཚོ་མཁན་ཡིན་ལ་ཁོ་གཉིས་ནི་ཕན་ཚུན་སྙིང་ཉེ་ལ་གཅིག་སེམས་གཅིག་ལ་
ཆགས་ཡོད་པ་རེད། ཁོ་གཉིས་དུས་རྟག་ཏུ་སེམས་ཅན་འཚོ་བར་མཉམ་དུ་
འགྲོ་གི་ཡོད། ཁོ་གཉིས་ཕྱུགས་འཚོ་དུས་ཕན་ཚུན་གླུ་ཤགས་ཤོད་རེས་བྱེད་ཀྱི་
ཡོད། ཉིན་ཞིག་བུ་དེས་བུ་མོ་དེ་ལ་གླུ་བླངས་དོན།
འདི་ནས་ཡར་ལ་ཕེབས་དང་། བུ་མོ་སི་ལིང་ལན་མཚར། ལུག་འདི་ཕོ་
དྲགས་སྣ་གསུམ། སྤང་གི་རྩེ་ལ་འདེད་ཤོག ལུག་འདི་མོ་ཕྲ་ཐ་གསུམ། སྤང་
གཞོང་འདི་ལ་བཞག་ཞོག སྤགས་འདི་ཐང་ཁུག་གང་འདི། མཉམ་དུ་བཟའ་
རོགས་གནང་དང་། མགོ་སྐྱེས་སྲོ་མ་གང་དེ། མཉམ་དུ་སྒྲུག་རེས་བྱེད་དོ།
ཞེས་པའི་གླུ་ཞིག་བཏང་ནས་གཉིས་ཀ་མོས་མཐུན་དང་དགའ་སྤྲོས་མཉམ་ཟ་
253



བྱས། སང་ཉིན་དེར་བུ་མོ་དེ་ལུག་འཚོ་བར་སྔོན་ལ་སླེབས་བུ་དེ་རྗེས་ལ་ལུས།
བུ་མོ་དེས་གླུ་བླངས་པ། ཨེ་མ་གསོན་དང་བུ་ཆུང་དཀར་གསལ་ཟླ་བ། རྟ་འདི་
ཕོ་དྲུག་འདོ་གསུམ། སྤང་གི་རྩེ་ལ་འདེད་ཤོག རྟ་འདི་མོ་ཕྲ་ཐ་གསུམ། སྤང་
དཀྱིལ་འདི་རུ་བཞག་ཞོག རྟེའུ་ཕྲུག་རྣམས་ནི། སྤང་མཇུག་མ་གིར་ཞོག
སྤགས་འདི་ཐང་ཁུག་གང་པོ། མཉམ་དུ་བཟའ་རེས་བྱེད་དོ། །ཞེས་པའི་གླུ་
བླངས་པ་དང་སྦྲགས་གཉིས་ཀ་དགའ་ཞེན་ཆེན་པོས་སྤགས་དེ་མཉམ་ཟ་བྱས་
ནས་མཉམ་དུ་རྩེད་མོ་རྩེད་གིན་བསྡད། དེ་ལྟར་ཁོ་གཉིས་ཉིན་ལྟར་མཉམ་དུ་
འགྲོ་བའི་ཚུལ་དེ་བུ་མོ་དེའི་ཨ་མ་དེས་ཧ་གོ་ནས་ཁོ་གཉིས་ཁ་ཕྲལ་བྱེད་འདོད་
ལངས། ཉིན་ཞིག་ཨ་མ་དེས་བུ་མོ་དེའི་གྱོན་གོས་རྣམས་གྱོན་ནས་ལུག་འཚོ་
བར་ཕྱིན། བུ་དེའི་བསམ་པར་བུ་མོ་ལན་མཚར་ཡིན་ཤག་བྱས་ནས་སྙིང་
གཏམ་ཁོ་ན་ཤོད་ཀྱིན་བསྡད། སྐབས་དེར་ཨ་མ་དེ་ཉིད་ཀྱི་བསམ་པར་བུ་འདི་
རང་གི་བུ་མོ་དང་མཉམ་དུ་འཇོག་རྩིས་མེད་སྟབས་རྩེད་མོ་རྩེད་ཁུལ་དང་བསྟུན་
ནས་བུ་དེའི་གཟུགས་པོར་ ཨ་མ་དེས་སྙུང་བུ་བཙུགས་ནས་བསད་པ་རེད།
དུས་དེ་ནས་བཟུང་ཨ་མ་ནི་རང་ཉིད་ཀྱི་བསམ་དོན་འགྲུབ་ནས་སེམས་སྐྱིད་པོ་
བྱུང་ལ། བུ་མོ་དེ་ནི་མྱ་ངན་དྲག་པོས་མནར་ཏེ་སྡོད་དགོས་བྱུང་བ་རེད།
ར་ཕོ་ར་ཡི་སངས་རྒྱས་དང་ཐུག་པོ་བློ་བརྟན་ཤེས་རབ།
སྔ་མོའི་དུས་ར་ཕོ་ར་ཡི་སངས་རྒྱས་དང་ཐུག་པོ་བློ་བརྟན་ཤེས་རབ་
གཉིས་ཤ་ཤེད་ཤིན་ཏུ་ཞན་པས་བྱང་ལ་ཚྭ་ལྡག་པར་ཕྱིན། ཧོར་གོང་དཀར་ལ་
ལ་སླེབས་དུས་ཨ་ཕོ་སྤྱང་ཀི་ཐུག
སྤྱང་ཀིས་ཁོང་གཉིས་བཟའ་བར་ཡོང་དུས་ལམ་སེང་དེ་གཉིས་ཀྱིས་སྐུ་
མཁྱེན་སྐུ་མཁྱེན་ད་རེས་མ་ཟ་རོགས། ངེད་གཉིས་ཤ་དང་ཚིལ་ལུ་མེད་པས་
254



བྱང་ལ་ཚྭ་ལྡག་པར་འགྲོ་གི་ཡིན། ཚུར་ཡོང་དུས་ཤ་རྒྱག་པས་བཟས་ན་ཞིམ་
ཞེས་བཤད་པས་སྤྱང་ཀིས་དེ་གར་སྒུག་ནས་བསྡད། ར་ཕོ་ར་ཡི་སངས་རྒྱས་
དང་ཐུག་པོ་བློ་བརྟན་ཤེས་རབ་གཉིས་ཚུར་ཡོང་དུས་ཤེད་མོ་རྒྱུག་པོ་ཆགས་
ཡོད་པས་སྤྱང་ཀིས་ད་ངས་ཁྱོད་གཉིས་བཟའ་ཟེར་བ་ལ་ར་ཕོ་དང་ཐུག་པོ་
གཉིས་ཀྱིས་འཛིངས་ནས་སྤྱང་ཀི་རྡོ་བཀག་བཏང་ནས་བཙོ་དགོས་ཟེར། ཐུག་
པོ་བློ་བརྟན་ཤེས་རབ་ཀྱིས་ར་ཕོ་ར་ཡི་སངས་རྒྱས་ལ་ཁོ་སྲུང་ཤིག་ངས་མེ་ཤིང་
འཚོལ་བར་འགྲོ་ཟེར་ནས་ཕྱིན། གང་མཚམས་ནས་ར་འདར་ནས་གཅིན་པ་
ཤོར། སྤྱང་ཀིས་ཁྱོད་གང་བྱས་སོང་ཞེས་དྲིས་པས། རས་ང་ཞེད་ནས་གཅིན་
པ་ཤོར་སོང་ཟེར་བས་སྤྱང་ཀིས་ངའི་མིག་མཐོང་ཙམ་གྱི་རྡོ་ཞིག་ཕོབ་( ཕབ)
དང་ཟེར་བས་ར་རིལ་མ་ཤོར་བས་སྤྱང་ཀིས་གང་བྱས་སོང་ཞེས་དྲིས་པར།
རས་ང་ཞེད་ཐག་ཆོད་ནས་རིལ་མ་ཤོར་སོང་ཟེར། ཡང་སྤྱང་ཀིས་ད་ངའི་
དཔུང་པ་ཐར་ཙམ་གྱི་རྡོ་ཞིག་ཐོབ་དང་ཟེར་བ་ལ། རས་དེ་ལྟར་བྱས་པས་སྤྱང་
ཀི་ཚུར་ཐོན་ཏེ་ར་བཟས། ཐུག་པོ་བློ་བརྟན་ཤེས་རབ་མེ་ཤིང་བསྒྲུག་ནས་ཚུར་
སླེབས། ལུག་དང་སྤྱང་ཀི་འཛིངས། ལུག་གིས་སྤྱང་ཀི་གླག་མི་ཐུབ་པར་ལུག་
བྲོས་ཕྱིན་པས་གཡང་ལ་ལྷུང་། སྐབས་དེར་ཨ་ཅེ་ཝ་མོ་དང་འཕྲད་པས་ལུས་
གིས་ཝ་མོར་རང་གི་ངའི་ཤ་དེ་ཟོས་ནས་དགྲ་ཤ་ལེན་རོགས་གྱིས་དང་ཞེས་ཟེར་
བས་ཝ་མོས་ཁས་བླངས་ནས་ཤ་དེ་བཟས། དེ་ནས་ཝ་མོས་གྲོག་རོང་གི་ཟུར་
དུ་ཤིང་གོག་ཆོག་ཆོག་གཅིག་འཐེན་ཙམ་འཐེན་ཙམ་བྱས་ནས་བསྡད་པར་སྤྱང་
ཀིས་ཝ་མོ་ལ་ག་རེ་བྱེད་ཀྱི་ཡོད་ཅེས་དྲིས་པར་ཝ་མོས་དེ་ལས་ཟ་རྒྱུ་འཐུང་རྒྱུ་
ཚང་མ་ཡོང་གི་འདུག་ཟེར། སྤྱང་ཀིས་བྱས་ན་ང་ལ་སློབ་དང་ཟེར་བར་ཝ་མོས་
བྱས་ན་རང་གིས་སྔོན་ལ་འཐེན་ཙམ་འཐེན་ཙམ་བྱས་ཏེ་དེ་ནས་ཤུགས་རྒྱབ་
ནས་འཐེན་ཞེས་མངགས་པར་སྤྱང་ཀིས་ཀྱང་དེ་ལྟར་བྱས་པས་ཤིང་གོག་ཏེ་སྤྱང་
ཀིའི་མགོ་ཐོག་ཏུ་ལྷུང་བས་སྤྱང་ཀི་སྔ་ལམ་དུ་བསྐྱོད་དོ། །
255



ལམ་འགྲོ་རྣམ་གསུམ།
ཉིན་ཞིག་གི་ཞོགས་པ་སྤྲང་ཕྲུག་གཅིག་གིས་ལག་གཡས་ལ་དབྱུག་པ་
ཞིག་དང་ལག་གཡོན་ལ་ ཐང་ཁུག་ཅིག་འཁྱེར་ནས་ལམ་དུ་ཞུགས། སྟབས་
ལེགས་པ་ཞིག་ལ་ལམ་ཟུར་ན་ཕོ་རོག་གི་རོ་ཞིག་རྙེད། ཁོས་རོ་དེ་འཁྱེར་ནས་
ཁྱིམ་ཚང་ཕྱུག་པོ་ཞིག་གི་སྒོ་རྭའི་ནང་དུ་གཡུགས། ཁྱིམ་དེའི་སྒོ་བརྡུངས་པས་
ཕ་རྒན་ཞིག་གིས་སྒོ་ཕྱེ་ནས་སྤྲང་ཕྲུག་ཁྱེད་ཀྱིས་ངའི་སྒོ་བརྡུངས་ནས་ག་རེ་བྱེད་
ཀྱི་ཡིན་ནམ་ཟེར། སྤྲང་ཕྲུག་གིས་དེའི་ལན་དུ་ངས་ཕོ་རོག་གི་རོ་དེ་ཁྱོད་ཀྱི་སྒོ་
རྭའི་ནང་དུ་ལྷུང་སོང༌། བྱས་ཙང་རོ་དེ་ལེན་པར་ཡོང་བ་ཡིན་ཞེས་བཤད་པས་
ཕ་རྒན་དེ་ཡིད་ཆེས་ཐག་ཆོད་ནས་ཁོ་ནང་དུ་གདན་དྲངས་ནས་སྣེ་ལེན་བྱས་པ་
དང་རང་གི་བློན་པོར་ཉར་བ་མ་ཟད་རང་གི་བུ་མོ་དེ་ཡང་ཁོ་ལ་སྦྱིན།
དེ་ནས་ཉིན་གཅིག་ཕ་རྒན་དེས་རང་གི་བུ་མོ་དང་ཁོ་མཉམ་དུ་ངང་པ་
གསོད་པར་བཏང་། དེའི་ཚེ་ཁོས་མདའ་མོ་འཐེན་སྟངས་མ་ཤེས་པར་ཡུན་
རིང་ཚ་ཁ་སྤྱད་ནས་བསྡད། བུ་མོ་དེས་སྒུག་མ་བཟོད་པར་ད་རྒྱོབས་ཞེས་
དཔུང་པ་འཐེན་ཙམ་བྱས་པས་མདའ་གཞུ་ལས་ཤོར་ཏེ་ངང་པ་གཉིས་བསད།
ཕ་རྒན་དེས་དངོས་གནས་ཁྱེད་མདའ་རྩལ་མཁས་པོ་འདུག་ཅེས་སྨྲས་པར་ཁོས་
ད་དུང་བུ་མོས་དཔུང་པ་མ་འཐེན་ན་ངང་པ་དགུ་གསོད་རྐྱང་རེད་ཅེས་འུར་
ཤོབ་བཤད། །
ཡང་ཉིན་ཞིག་གི་ཞོགས་པ་ཕ་རྒན་དེས་ཁོ་ལ་ང་ཚོའི་ལུང་པའི་ཕུ་ལ་སྟག་
མི་བཟའ་མཁན་ཞིག་ཡོད་པ་དེ་ཁྱོད་ཀྱིས་གསོད་ཐུབ་བམ་ཞེས་དྲིས་པར་ཁོས་
གསོད་ཐུབ་ན་ཁྱོད་ཀྱི་ཕ་གཞིས་ཕྱེད་ཀ་སྤྲོད་ནུས་སམ་ཞེས་དྲི་བ་བཏོན་པར་ཕ་
256



རྒན་གྱིས་ཁས་བླངས། ཁོས་འུར་ཤོབ་ཆེན་པོས་དམག་མི་ཉིས་བརྒྱ་གྲ་སྒྲིག་
བྱེད་དགོས་པ་དང་དེ་དག་ཁག་གཉིས་ལ་བགོས་ནས་འགྲོ་དགོས། ངས་གྲོག་
རོང་ནང་ནས་ཡོང་ཆོག ངས་སྟག་མཐོང་བ་དང་མཁར་རྔ་བརྡུང་གི་ཡིན་པས་
དེ་དུས་དམག་མི་ཚང་མ་འཁར་རྔ་བརྡུང་སར་འཛོམས་དགོས་ཞེས་བཤད། དེ་
ལྟར་སོང་སོང་བ་ན་ཁོ་ལ་སྟག་དེ་འཕྲད་པས་འཁོར་རྔ་བརྡུངས་རྒྱུ་ཕར་ཞག་ཕྱི་
བལྟས་ཀྱང་བལྟ་ཁོམ་མེད་པར་བྲོས་ཏེ་ཤིང་སྡོང་ཆེན་པོ་ཞིག་གི་རྩེ་ལ་འཛེགས།
སྟག་དེས་ཁོ་མཐོང་མ་ ཐག་ངར་སྐད་དང་བཅས་ཏེ་ཤིང་སྡོང་གི་རྩེ་མོར་
མཆོངས་པས་སྟབས་ལེགས་པ་ཞིག་ལ་ཤིང་སྡོང་ཡལ་ག་གཉིས་ཀྱི་བར་ལ་སྐྱེ་
བརྩིར་ནས་འཕྱང་འཕྲུལ་དུ་གནས། ཐོག་མར་ཁོ་སྐྲག་ནས་གཅིན་པ་ཡང་གུ་
ཐུང་ནང་དུ་ཤོར། དེ་ནས་ག་ལེར་མར་བབས་དུས་སྟག་ཤི་ཟིན་པ་ཤེས་པས་ཁོ་
དགའ་ཐག་ཆོད་ནས་སྟག་རོ་ས་ལ་བསྐྱུར་བ་དང་སྟག་གི་སྣ་ཁུང་ལ་རྡོ་ཐེངས་
མང་གཞུས། རང་གི་ལག་པར་ཡང་རྨ་ཁ་ཁ་ཤས་བཟོས་ནས་འཁོར་རྔ་ཤུགས་
ཆེན་པོ་བརྡུངས་པས་དམག་མི་རྣམས་དེ་གར་འཛོམས་དུས་ཁོ་དཀའ་ལས་ཆེན་
པོ་ཁག་ཁུལ་བྱས་ནས་བསྡད། དམག་མི་རྣམས་ཀྱིས་སྟག་བསད་ཟིན་པ་
མཐོང་བས་ཧང་སང་ཏེ་ཁོ་ལ་བསྔགས་བརྗོད་མང་པོ་བྱས་པ་དང་སྟག་རོ་འཁུར་
ནས་ཁྱིམ་དུ་ལོག ཁྱིམ་བདག་ཕ་རྒན་དེ་ཡང་ཧང་སང་ནས་ཁོ་ལ་ཕ་གཞིས་
ཕྱེད་ཀ་སྤྲད་དོ། །
ཁ་པོ་ཆེ་བའི་ཤིང་བཟོ་བ།
སྔར་ཡུལ་ཞིག་ཏུ་ཤིང་བཟོ་བ་ཞིག་ཡོད་ཅིང་། མ་གཞི་ཁོ་ལ་ཤིང་གཞོག་
ཐུབ་ཙམ་གྱི་ལག་རྩལ་ལས་མེད་ཀྱང་འུར་གཏམ་ཤོད་རྒྱུར་དགའ་བས་དུས་རྒྱུན་
དུ་མི་གཞན་ལ་རང་གིས་རང་གི་འཇོན་འཇོན་བཏང་བཏང་གི་སྟོང་གཏམ་ཁོ་
257



ན་ཤོད་ཀྱི་ཡོད། ཉིན་ཞིག་ཁོས་མི་ཚང་ཞིག་གི་སྒོ་བཟོ་བར་བསྐྱོད། ཁོས་མི་
ཚང་དེའི་སྒོ་རྭའི་ནང་ཤིང་ལ་རྒྱ་སྟ་( ཤིང་གཞོག་བྱེད་ཀྱི་སྟ་རེ་ཆེན་པོ）རྒྱག་
སྟངས་དེ་ཤིང་བཟོ་བ་གཞན་དང་མི་འདྲ་བར་ཉེན་ཁ་ཤིན་ཏུ་ཆེ་བར་མཐོང་
བས་སེམས་བཟང་གིས་ ཤིང་བཟོ་ལགས། གཟབ་གཟབ་མ་གནང་ན་རྒྱུ་ལྟ་
རྐང་པར་ཐེབས་ཡོང་ངོ་ཞེས་བཤད། སྐབས་དེར་ཤིང་བཟོ་དེས་ཤིང་བཟོ་བ་
བྱས་ནས་ལོ་མང་སོང་། དཔོན་པོའི་གསོལ་ལྕོག་ཡང་བཟོ་མྱོང་ཡོད། རྒྱ་སྟ་
རྐང་པར་ཐེབས་མྱོང་མེད་ཅེས་འུད་གཏམ་བཤད། འོན་ཀྱང་དུས་ཚོད་ཅུང་
ཙམ་ལས་མ་འགོར་བར་དེ་སྔོན་རྒྱ་སྟ་ཕོག་པའི་རྨ་ཤུལ་དུ་ཡང་བསྐྱར་རྒྱ་སྟ་ཕོག་
པས་ལག་པ་རྐང་པར་བཟུང་སྟེ་རང་དབང་མེད་པར་ ཨ་ཚ་ཚ་་་༌” དེ་སྔོན་
ཕོག་པའི་ཤུལ་དུ་དེ་རིང་ཡང་གཅིག་ཐོག་བྱུང་ཟེ་སྨྲེ་ངག་ཤོར།
ཡ་མཚན་ཅན་གྱི་གོམས་སྲོལ།
གནའ་སྔ་མོ་ཡུལ་ཞིག་ལ་གོམས་གཤིས་ཡ་མཚན་ཅན་ཞིག་ཡོད་པ་ནི་
གཉེན་སྒྲིག་བྱེད་ པའི་མཚན་མོ་དེར་བཟའ་ཚང་གཉིས་སྐད་ཆ་ གཅིག་ཀྱང་
བཤད་ཆོག་གི་མེད་པ་རེད། ཕོ་གསར་ཞིག་གཉེན་སྒྲིག་བྱེད་གྲབས་ཡོད་དུས་
གྲོང་ཚོ་དེའི་ནང་གི་རྒས་པོ་ཞིག་གིས་ཕོ་གསར་དེ་ལ་ངས་ཕག་ཕྲུག་ཁ་ཤས་
གསོས་ཡོད་ཁྱོད་ཀྱིས་དོ་དགོང་མནའ་མ་གསར་པར་བསྟན་བཤིག་བསླངས་ཏེ་
སྐད་ཆ་ཤོད་ཐུབ་པ་བྱས་ན་སྐད་ཆ་ཚིག་རེ་ལ་ཕག་ཕྲུག་རེ་སྟེར་རྒྱུ་ཡིན་ཞེས་
བཤད་པས་ཕོ་གསར་དེས་དགའ་སྤྲོའི་ངང་ཁས་བླངས།
དགོང་མོ་ཉལ་སྐབས་ཕོ་གསར་དེས་ཆེད་མངགས་ནས་ཉལ་ཟན་འཕྲེད་
ལ་གཡོགས་པ་དང་། མནའ་མར་ཉལ་ཟན་འདི་ཞེང་ཚེ་ཡང་ཅུང་ཟད་ཐུང་
དྲགས་བཞག་ཅེས་བཤད་པས་མནའ་མས་བགད་མོ་དགོད་བཞིན་དུ་སྣང་མེད་
258



ངང་ཁྱོད་ཀྱིས་ཉལ་ཟན་ཕྲེད་ལ་གཡོགས་པས་ཐུང་དྲགས་པ་རེད་ཅེས་བཤད་
པས་ཕོ་གསར་དེ་ཤིན་ཏུ་དགའ་ནས“ ཡག་བྱུང༌། ཕག་ཕྲུག་གཅིག” ཟེར་བར་
ག་རེ་ག་རེ་ཟེ་ཡ་མཚན་ཆེན་པོས་སྐད་ཆ་དྲིས། ཕོ་གསར་དེས་སྔར་བཞིན་
དགའ་སྤྲོའི་ངང་“ གཉིས” ཞེས་བཤད་པས་མནའ་མས་སླར་ཡང་ག་རེ་གཉིས་
ཟེར་གྱི་ཡོད། ཕོ་གསར་དེ་བས་དགའ་བར་འགྱུར་ནས་སྐད་ཤུགས་ཆེན་པོས་
ཕག་ཕྲུགགསུམ་ཞེས་བཤད། དེ་ལྟར་སྐད་ཆ་ཚིག་མང་དུ་མང་དུ་སོང་བས་ཕྱི་
རོལ་དུ་རྣ་བ་ཉན་ནས་བསྡད་པའི་རྒས་པོ་དེ་དངངས་སྐྲག་སྐྱེས་ནས་སྒེའུ་ཁུང་
བརྡུངས་ནས་ད་སྐད་ཆ་མ་ཤོད་རོགས། ང་ལ་ཕག་ཕྲུག་བཞི་ལས་མེད་པས་
གཅིག་བཞག་ནས་མ་རྩ་བྱེད་རྒྱུ་ཡིན་བཤད་དོ། །
མ་ཙི་ཙིམ།
གནའ་སྔ་མོ་སྔ་མོ་ཨ་མ་གཅིག་ལ་བུ་རྒན་གཞོན་གསུམ་ཡོད། བུ་རྒན་
པའི་མིང་ལ་ཟླ་བའི་སེང་གེ་དང་། བུ་འབྲིང་བའི་མིང་ལ་ཉི་མའི་རྨ་བྱ། བུ་
གཞོན་པའི་མིང་ལ་བསོད་ནམས་དར་རྒྱས་ཟེར། ཉིན་ཞིག་ཨ་མས་བུ་གསུམ་
པོར་ད་ཁྱེད་ཚོ་རང་མགོ་ཐོན་ཟིན་པས་རང་རང་གི་ལྟོ་གོས་འཚོལ་བར་འགྲོ་
དགོས་ཞེས་བཤད་པས་བུ་རྒན་པ་ཟླ་བའི་སེང་གེ་ནི་སྟོད་གངས་རིན་པོར་ཆེར་
ཕྱིན་པས་གངས་རི་དེའི་སེང་གེའི་རྒྱལ་པོར་གྱུར། བུ་འབྲིང་པ་ཉི་མའི་རྨ་བྱ་
སྨད་རྒྱ་ནག་རི་བོ་རྩེ་ལྔར་ཕྱིན་པས་རྨ་བྱའི་རྒྱལ་པོར་གྱུར། བུ་གཞོན་པ་བསོད་
ནམས་དར་རྒྱས་ནི་ཐག་རིང་དུ་འགྲོ་མི་ཐུབ་པའི་ཁྱེའུ་ཆུང་ཆུང་ཞིག་ཡིན་པས་
ཁྱིམ་མཚེས་རྨོ་བོ་ཞིག་གིས་གསོས། ཨ་མ་དེ་ནི་བྱང་སྟོང་ཞིག་ཏུ་སླེབས་ནས་
ཙཙིའི་རྒྱལ་པོ་ཆགས་པ་རེད། དེ་ནས་བུ་གཞོན་པ་བསོད་ནམས་དར་རྒྱས་ལོ་
བཅོ་བརྒྱད་ལ་སོན་དུས་རྨོ་བོས་བཤད་པར་ད་ཆ་བུ་ཁྱོད་ཆེན་པོ་ཆགས་ཡོད་
259



པས་ཨ་མ་ཐུག་པར་རྒྱག་ཟེར།
བུས་ངས་ཨ་མ་ངོ་མི་ཤེས་ལ་གང་དུ་ཡོད་མེད་ཀྱང་མི་ཤེས་ཞེས་བཤད།
རྨོ་བོས་ཁྱེད་ཀྱི་ཨ་མ་ནི་ལ་དེའི་རྒྱབ་ཕྱོགས་ཀྱི་བྱང་སྟོང་དེར་ཡོད་པས་ཁྱོད་དེར་
སོང་ནས་མ་ཙིཙིམ། མ་ཙིཙམ་ཞེས་ཐེངས་ཁ་ཤས་འབོད་ན་ཨ་མ་རྙེད་ཐུབ་
ཟེར་བས་ཁོས་ལ་དེའི་རྒྱབ་ལ་ཕྱིན་ནས་མ་ཙིཅིམ། མ་ཙིཙིམ་ཞེས་སྨྲས་པས་
ཨ་མ་ཕྱིར་འདོན་ཡོང་བ་དང་ཡུན་རིང་མ་ཐུག་པའི་རང་གི་བུ་བསོད་ནམས་
དར་རྒྱས་དང་ཐུག་པས་ཕན་ཚུན་འཐམས་ཏེ་ངུས་ནས་སྙིང་གཏམ་མང་དུ་
གླེང་།
དེ་ནས་ཨ་མས་ང་ནི་ལུང་པ་འདིའི་ཙིཙིའི་རྒྱལ་མོ་ཡིན་པས་ཁྱེད་དང་མ་
གཡར་རྨོ་བོ་གཉིས་འདིར་སྤོས་ན་ལེགས། ངས་ཁང་པ་ཡག་པོ་ཞིག་རྒྱབ་ཆོག་
ཟེར། བུས་བསམ་བཞིན་དུ་ཨ་མས་བཤད་པ་བཞིན་ཁས་བླངས་པ་དང་རྨོ་
བོར་བཤད་པས་རྨོ་བོས་ཀྱང་ཁས་བླངས་ཏེ་ཁང་པ་གསར་པ་ཞིག་བརྒྱབ་ཚར་
མ་ཐག་གནས་དེར་སྤོས། ཁོ་ཚོ་མཉམ་དུ་སྐྱིད་པའི་འཚོ་བར་རོལ་བཞིན་པའི་
སྐབས་དེར། ཉིན་ཞིག་མི་ཞིག་གིས་རྟ་བཞོན་ནས་ཁོང་ཚོའི་འགྲམ་དུ་ཡོང་བ་
དང་ཧ་ལས་མདོག་ངང་ནས་ང་ཚོའི་རྩྭ་ཐང་འདིའི་ཕྱུགས་རིགས་དང་མི་ཕར་
བཞག་བྱ་དང་བྱིའུ་ཡང་འབབ་ཆོག་གི་མ་རེད། ཁྱོད་ཚོས་རང་སྣང་གང་ཤར་
གྱིས་ཁང་པ་རྒྱབ་འདུག ད་ང་ཚོ་མཉམ་དུ་རྒྱལ་པོའི་སར་འགྲོ་དགོས་ཞེས་
བཤད་པས་བུ་བསོད་ནམས་དར་རྒྱས་མི་དེ་དང་མཉམ་དུ་རྒྱལ་པོའི་སར་མ་
འགྲོ་ཀ་མེད་བྱུང༌། རྒྱལ་པོས་སྐད་ཆ་ཀ་ཀོར་གང་ཡང་མེད་པར་ཁྱོད་ཚོའི་ཁང་
པ་དེ་སང་ཉིན་བཤིག་དགོས་ཞེས་བཤད། བུས་རྒྱལ་པོར་ཞུ་བ་ལན་མང་ཕུལ་
བར་བརྟེན་རྒྱལ་པོས་རང་གིས་ངའི་ཕོ་བྲང་གི་རྒྱལ་སྒོའི་གཡས་གཡོན་སྟེང་དུ་
རྨ་བྱ་ཕོ་མོ་གཉིས་འཁྲིད་ཡོང་ན་ཁང་པ་བཤིག་མི་དགོས། དེ་ལྟར་མ་ནུས་ན་
ཁང་པ་བཤིག་རྒྱུ་རང་རེད་ཟེར། བུས་སེམས་ཁྲལ་བྱེད་ཞིན་པར་ནང་དུ་ལོག་
260



ནས། རྒྱལ་པོའི་བཀའ་རྣམས་ཨ་མར་བཤད་པས། ཨ་མས་བུ་ཁྱོད་སེམས་
ཁྲལ་བྱེད་མི་དགོས། ཁྱོད་ཀྱི་གཅེན་པོ་འབྲིང་བ་རྒྱ་ནག་རི་བོ་རྩེ་ལྔར་རྨ་བྱའི་
རྒྱལ་པོ་ཡིན་པས་དེར་ཕྱིན་ན་གཅེན་པོས་རྨ་བྱ་གཉིས་གནང་གི་རེད་ཅེས་
བཤད། དེ་ནས་བུ་བསོད་ནམས་དར་རྒྱས་ཀྱིས་དཀའ་བ་མང་པོ་སྤྱད་ནས་རྒྱུ་
ནག་རི་བོ་རྩེ་ལྔར་ཕྱིན་པས་གཅེན་པོ་རྙེད་པ་དང་གནས་ལུགས་རྣམས་བཤད་
པས་གཅེན་པོས་སྣེ་ལེན་གཟབ་གཟབ་བྱས་པ་དང་རྨ་བྱ་སྤུས་ལེགས་གཉིས་
སྟེར། རྨ་བྱ་སྤུས་ལེགས་དེ་གཉིས་རྒྱལ་པོར་ཕུལ་བས་རྒྱལ་པོ་ཧ་ཅང་དགའ་པོ་
བྱུང་ནའང་འདོད་སེམས་ཚེརུ་ཕྱིན་ནས་རྨ་བྱ་གཅིག་པུས་འགྲིག་གི་མ་རེད།
ད་དུང་ངའི་ཕོ་བྲང་གི་རྒྱལ་སྒོའི་གཡས་གཡོན་དུ་སེང་གེ་གཉིས་འཁྲིད་ཡོང་
དགོས་དེ་ལྟར་མ་ནུས་ན་ཁང་པ་བཤིག་རྒྱུ་རང་རེད་ཟེར། བུ་སླར་ཡང་སེམས་
སྡུག་ཆེན་པོས་ནང་ལ་ལོག་ནས་ཨ་མར་རྒྱུལ་པོའི་བཀའ་རྣམས་བཤད་པས་ཨ་
མས་བུ་ཁྱོད་སེམས་ཁྲལ་བྱེད་མི་དགོས། བུ་ཁྱོད་ཀྱི་གཅེན་པོ་རྒན་པ་སྟོད་
གངས་རིན་པོ་ཚེའི་སེང་གེའི་རྒྱལ་པོ་ཡིན་པས་དེར་ཕྱིན་ན་སེང་གེ་གནང་གི་
རེད་ཟེར། ཕྱི་ཉིན་ཞོགས་པ་བུས་སྔ་པོ་ནས་ལངས་ཏེ་སོང་བ་དང་ཉིན་ཞག་
མང་པོ་སོང་རྗེས་གཅེན་པོ་རྙེད་པ་དང་གཅེན་པོས་སྣེ་ལེན་གཟབ་རྒྱས་བྱས།
བུས་རྒྱལ་པོའི་བཀའ་རྣམས་བཤད་མ་ཐག་གཅེན་པོ་རྒན་པས་སེང་གེ་སྤུས་
ལེགས་གཉིས་སྤྲད། དེ་ནས་མྱུར་བར་ཕ་ཡུལ་དུ་ལོག་ནས་སེང་གེ་གཉིས་རྒྱལ་
པོར་ཕུལ་བས་རྒྱལ་པོས་སླར་ཡང་ན་ནིང་ངའི་ཡབ་རྒྱལ་པོ་གཤེགས་ནས་ད་ཆ་
ལྷ་ཡུལ་དུ་ཡོད་པ་དང་ཁོང་གཤེགས་དུས་ངའི་བང་མཛོད་ཀྱི་ལྡེ་མིག་བསྣམས་
ཐད་འདུག་པས་ཁྱེད་ཀྱིས་ལྡེ་མིག་ལེན་པར་འགྲོ་དགོས་དེ་ལྟར་མ་ནུས་ན་ཁོང་
པ་བཤིག་རྒྱུ་རང་རེད་ཟེར། བུའི་སེམས་སུ་ད་ནི་ཚང་མ་ཚར་སོང་། ལྷ་ཡུལ་དུ་
ཇི་ལྟར་འགྲོ་ཐུབ་སྙམ་ནས་སེམས་སྡུག་གིས་ཁེངས་བཞིན་པར་ནང་དུ་ལོག་
ནས་ཨ་མར་རྒྱལ་པོའི་བཀའ་རྣམས་བཤད་པས། ཨ་མས་སྔར་བཞིན་བུ་ཁྱོད་
261



སེམས་ཁྲལ་བྱེད་མི་དགོས་ང་ལ་ཐབས་ཤེས་ཡོད། ཁྱོད་ཞེད་སྣང་མ་བྱེད་ཨཱ་
ཟེར་ནས་བུ་གོས་ཆེན་ཞིག་གི་སྟེང་དུ་བཞག གསེར་གྱི་སྟ་རེས་ཁོག་བཤགས་
པ་དང་ཁྲག་ཐིགས་པ་གཅིག་ཀྱང་མ་ལུས་པར་གསེར་གྱི་གཞོང་པའི་ནང་དུ་
བླུགས། བུའི་རྣམ་ཤེས་ལྷ་ཡུལ་དུ་སོང་བ་དང་ཉིན་བདུན་སོང་རྗེས་རྣམ་ཤེས་
ཕྱིར་ལོག་པ་དང་བུ་སྔར་བཞིན་གསོས། རྒྱལ་པོའི་བང་མཛོད་ཀྱི་ལྡེ་མིག་དང་
གཅིག་པ་གཅིག་ཀྱང་གཅིག་འཁྱེར་ནས་ཡོང་། ལྡེ་མིག་དེ་རྒྱལ་པོར་ཕུལ་བས་
རྒྱལ་པོ་ཧང་སང་ནས་ང་ཡབ་འཕྲད་པར་འགྲོ་ཡི་ཡིན་ཟེར། མ་ ཙི ཚིས་རྒྱལ་
པོའི་ཁོག་པ་ལྕགས་ཀྱི་སྟ་རེས་བཤགས། ཤ་ཁྲག་རྣམས་ས་འོག་ཏུ་སྦས་པས་
རྒྱལ་པོ་མིང་གི་ལྷག་མར་འགྱུར། དེ་ནས་བཟུང་ལུང་པ་དེ་ལ་རྒྱལ་པོ་མེད་པས་
ཆུ་བྱང་ཕྱོགས་ཀྱི་རྒྱལ་པོ་ཞིག་གིས་རྒྱལ་ས་འཕྲོག་པར་ཡོང་། མ་ ཙི ཚིས་ཨ་
མས་ཕྱིན་ཆོག་ཟེར་ནས་བལྟ་དུས་བྱང་ཕྱོགས་རྒྱལ་པོའི་དམག་མི་རྣམས་ཆུ་
རྐྱལ་བརྒྱབ་ནས་ཡོང་གི་ཡོད་པ་མཐོང་། མ་ཙཙིས་ཙིདམག་འབོར་ཆེན་ཞིག་
བོང་བུའི་ཨོག་རིལ་( བོང་བུའི་བཙོག་པ) ལ་བཞོན་ནས་བཏང་། ཙིདམག་
ཚོས་བྱང་ཕྱོགས་རྒྱལ་པོའི་དམག་མིའི་ཁ་མིག་དང་རྐང་ལག་གང་སར་སོ་བརྒྱབ་
པས་ན་ཟུག་མ་གཟོད་པར་ཕྱིར་བྲོས་བྱས། དེ་ནས་ཡུལ་དེའི་མི་ཚང་མས་མ་
གྲོས་གཅིག་མཐུན་གྱིས་མ་ཙིཙིདང་བུ་བསོད་ནམས་དར་རྒྱས་རྨོ་བོ་བཅས་ཕོ་
བྲང་དུ་གདན་དྲངས་པ་དང་བུ་བསོད་ནམས་དར་རྒྱས་རྒྱལ་ཚབ་ཏུ་བཀོད་པས་
དེ་ནས་བཟུང་འབངས་འཁོར་བདེ་ཞིང་སྐྱིད་པ་བྱུང་ངོ༌། །
བོང་བུས་སྤྱང་ཀི་བཏུལ་བ།
སྔོན་བསྐལ་པ་དཔག་ཏུ་མེད་པའི་གོང་ལ་ཡུལ་མེ་ཏོག་མཛེས་ལྡན་ཞེས་
བྱ་བའི་ཡུལ་ཞིག་ན་ཧ་ཅང་སྐྱིད་པའི་གྲོང་ཟེར་བའི་སྡེ་ཞིག་ཡོད། སྡེ་པ་དེའི་
262



ནང་དུ་ཀུན་དགའ་བཀྲིས་ཟེར་བའི་བོང་བུ་བགྲེས་སོང་ཞིག་ཡོད་ཅིང་བོང་བུ་
དེས་ཉིན་ལྟར་ཉི་མ་ཤར་བའི་སྐབས་ནགས་ཚལ་དུ་རྩྭ་བཟའ་བར་འགྲོ་བ་དང་
ཉི་མ་ནུབ་སྐབས་རང་གི་སྡེ་པར་ལོག་འགྲོ་གི་ཡོད། །
ཉིན་ཞིག་བོང་བུ་ཀུན་དགའ་བཀྲིས་ཤིས་ནགས་ཚལ་དུ་རྩྭ་བཟའ་སྐབས་
སུ་སྤྱང་ཀི་ལྟོགས་པ་ཞིག་གིས་ནགས་ཚལ་དེའི་ཕྱོགས་བཞིར་རྒྱུག་ནས་ཟས་
འཚོལ་གྱིན་ཡོད་པས་ཁོས་བོང་བུ་ཀུན་དགའ་བཀྲིས་མཐོང་། སྐབས་དེར་སྤྱང་
ཀིས་ཁ་འགྲམ་ལ་ལྕེ་ལྡག་ཅིག་བྱས་ཤིང་སེམས་ལ་དགའ་བ་ཆེན་པོ་བྱུང་ནས
“ ད་ཡག་པོ་བྱུང་སོང་། དེ་རིང་སྟོབས་ཡག་པ་ཞིག་ལ་ཟས་ཆེན་པོ་ཞིག་ཐོབ་
སོང་། རང་ཉིད་ནི་བསོད་ནམས་ཅན་ཞིག་རེད་འདུག” བསམ་ནས་མགྱོགས་
པོ་བོང་བུའི་ཕྱོགས་སུ་རྒྱུག
སྤྱང་ཀི་བོང་བུ་ཀུན་དགའ་བཀྲིས་ཀྱི་འགྲམ་དུ་སླེབས་རྗེས་ཁོས་“ བོང་
རྒན་ཁྱོད་གང་ནས་ཡོང་བ་ཡིན” ཞེས་དྲིས་པར་བོང་བུས་“ བདག་རང་ཉིད་ཀྱི་
སྡེ་པ་ནས་ཡོང་བ་ཡིན” ཞེས་ལན་བཏབ། ཡང་སྤྱང་ཀིས་ “ ངོ་མ་བཟང་།
ཁྱོད་སླེབས་པའི་དུས་བཟང༌། བདག་ལ་ཟས་བཟའ་རྒྱུ་མ་བྱུང་བར་ཉིན་
འགའ་ཞིག་སོང་བས་བཀྲེས་སྐོམ་གྱིས་ཕོ་བར་མེ་འབར་གྱིན་འདུག་དེ་རིང་
བདག་གིས་ཁྱོད་ཟ་རྒྱུ་ཡིན” ཞེས་བཤད། དེའི་ཚེ་བོང་བུ་ཧ་ཅང་སྐྲག་ནས་རྣ་
ཅོག་གཉིས་གྱེན་ལ་གཟེངས་པ་དང་མགོ་བོ་དཀྲུགས། གོམ་པ་འགའ་ཞིག་
ཕྱིར་བཤོལ་ཏེ་“ སྤྱང་ཀི་ལགས། ཁྱོད་ཀྱིས་བདག་ལ་སྙིང་རྗེས་གཟིགས་ནས་
མི་བཟའ་བར་ཞུ” ཞེས་ཞུ་བ་ཕུལ། འོན་ཀྱང་སྤྱང་ཀི་ན་རེ་“ བདག་གི་ཕོ་བའི་
ནང་ན་བཀྲེས་སྐོམ་གྱི་མེ་ཕུང་འབར་གྱིན་ཡོད་པས་ཁྱོད་མ་བཟའ་ཀ་མེད་རེད་
དེས་ན་ཁྱོད་འཐད་ཀྱང་བཟའ་རྒྱུ་ཡིན་ལ་མ་འཐད་ཀྱང་བཟོའི་རྒྱུ་ཡིན” ཞེས་
བཤད། སྐབས་དེར་བོང་བུས་ཁྱོད་ཀྱིས་བདག་གཅིག་པུ་བཟས་པ་ཡིན་ན་ཚེ་
གང་གི་གྲོད་པ་མི་རྒྱག་ལ་ཁྱོད་ཀྱིས་བདག་མ་བཟས་པ་ཡིན་ན་བདག་གིས་ཁྱེད་
263



ལ་ལོ་གཅིག་ལྡིང་བའི་ཤ་ཞིག་བཙལ་ཆོག་ཅེས་བཤད་པས་ན་སྤྱང་ཀིས་“ ངོ་མ་
གལ་ཏེ་དེ་འདྲ་ཡིན་ན་ངས་གྲོས་བྱས་ཆོག་ཅེས་བཤད” བོང་བུས་དེའི་ལན་དུ་
“ སྐུ་ཞབས་སྤྱང་ཀི་ལགས། ངོ་མ་ཡིན་ཁྱོད་རང་བདག་གི་རྒྱབ་ལ་བཞོན་དང་
བདག་གིས་ཁྱོད་རྒྱ་ཆེ་བའི་རྩ་ཐང་སྟེང་ལ་བསྐྱལ་ཆོག དེ་ན་གཡང་དཀར་ལུག་
གི་ཁྱུ་ཚོགས་ཡོད་ཅིང་ལུག་ཕོ་མ་མོ་ལུག་གུ་རྣམས་ཀྱི་ཤ་ནི་ཧ་ཅང་ཞིམ་ལ་ཁྱོད་
ཀྱི་སོ་ཡང་བུད་ངེས་ཞེས་བཤད། སྤྱང་ཀིས་བོང་བུའི་སྐད་ཆ་རྣམས་ཐོས་རྗེས་
ཁོའི་སེམས་ནང་“ དེ་སྔ་སུ་ཞིག་གིས་ཀྱང་རང་ཉིད་ལ་སྐུ་ཞབས་ཞེས་པའི་མིང་
བཟང་པོ་དེ་འབོད་མྱོང་མེད། དེ་སྔ་དུད་འགྲོ་ཞིག་གི་རྒྱབ་ལའང་བཞོན་མྱོང་
མེད། དེ་སྔ་སུ་ཞིག་གིས་ཀྱང་རང་ཉིད་ལ་གཡང་དཀར་ལུག་གི་ཁྱུ་ཚོགས་མིག་
ལ་བསྟན་མྱོང་མེད། དེ་ནི་བདེ་སྐྱིད་གཅིག་ཐོགས་གཉིས་བརྩེགས་བྱུང་སོང”
བསམ་ནས་དགའ་བ་བྱུང་།
དེ་ནས་སྤྱང་ཀིས་དངོས་གནས་རང་ཉིད་སྐུ་ཞབས་ཤིག་ཡིན་པར་ངོས་
འཛིན་བྱས་ཏེ་དཔོན་ཉམས་ཆེན་པོས་བོང་བུར་“ འོ་ན་བདག་ཁྱེད་ལ་བཞོན་
ནས་འགྲོའོ། །འོན་ཀྱང་ཁྱོད་འགྲོ་དུས་ལྡེམ་མི་ཆོག གལ་ཏེ་ཁྱེད་ཀྱིས་ལྡེམ་
ནས་བདག་མི་བདེ་བྱུང་ཚེ་བདག་གིས་ཁྱོད་གུ་ཡངས་མི་གཏོང་དངོས་གནས་
ཡིན་དེར་བརྟེན་ཁྱོད་ཀྱིས་སེམས་ཆུང་བྱོས་ཤིག” ཅེས་བཤད། བོང་བུ་ན་རེ་
“སྐུ་ཞབས་ལགས། ཁྱོད་ཐུགས་བདེ་བར་བཞུགས་ཤིག་བདག་གིས་རྐང་ལག་
བཞི་པོ་ས་ལ་བརྟན་པོ་བཙུགས་ནས་ཁྱེད་བདེ་པོ་དང་སྐྱིད་པོ་ཡོང་བའི་ཞབས་
ཕྱི་གང་ལེགས་ཞུས་ཆོག” ཅེས་བཤད།
དེ་ནས་སྤྱང་ཀིས་བོང་བུར་བཞོན་ཅིང་ཁོས་རང་ཉིད་བདེ་ཞིང་སྐྱིད་པ་
ཡོང་རྒྱུའི་ཆེད་དུ་བོང་བུའི་རྣ་ཅོག་གཉིས་ཀ་ལག་པས་དམ་པོར་བཟུང་། བོང་
བུས་སྤྱང་ཀི་མི་ལྡེམ་པའི་ཆེད་དུ་ནགས་གསེང་གི་ལམ་ཆུང་ཐོག་ཏུ་རྐང་པ་
བརྟན་པོ་བཙུགས་པ་དང་ས་རྡོ་ཆེན་པོ་རྣམས་ལ་བསྐོར་ནས་ཕྱིན། དེ་ལྟར་
264



ལམ་དུ་འགྲོ་གིན་འགྲོ་གིན་དུ་བོང་བུས་སྤྱང་ཀིར་“ སྐུ་ཞབས་སྤྱང་ཀི་ལགས།
ཁྱོད་ལྡེམ་གྱི་མི་འདུག་གམ་ཞེས་སྐད་ཆ་དྲིས་པར་སྤྱང་ཀིས་ལྡེམ་གྱི་མི་འདུག་ལ་
མི་བདེ་བའང་མི་འདུག་ཁྱོད་དེ་ལྟར་བྱས་ནས་སྐྱོད་ཅིག” ཅེས་བཤད།
སྤྱང་ཀིས་བོང་བུར་བཞོན་ནས་མགོ་བོ་མཐོན་པོར་བཏེགས་ཏེ་གཡས་
བལྟ་གཡོན་བལྟ་བྱེད་བཞིན་དུ་ཡིད་དགའ་སྤྲོས་ཁེངས་ཤིང་ས ང་ནི་ངོ་མ་མི་
རྣམས་ཀྱིས་བརྩི་བཀུར་ཞུ་འོས་པའི་སྐུ་ཞབས་བཟང་པོ་ཞིག་རེད” སྙམ། དེ་
ནས་བོང་བུས་གོམ་པ་བརྟན་པོའི་ངང་ཡུན་རིང་བསྐྱོད་པ་ན་ནགས་ཚལ་གྱི་
མཐའ་རུ་ཐོན་ནས་སྡེ་པ་ཞིག་གི་ཉེ་འདབས་སུ་འབྱོར། དེའི་ཚེ་སྤྱང་ཀི་སྔར་
བས་ཀྱང་ལྟོགས་ནས་མ་བཟོད་པར་བོང་བུ་ལ་“ བོང་རྒན། ལུག་ཁྱུ་གང་ན་
ཡོད། ལུག་ཁྱུ་བདག་གིས་མི་མཐོང་བ་ཅི་ཡིན”ཞེས་བཤད་པར་བོང་བུས་“ སྐུ་
ཞབས་སྤྱང་ཀི་ལགས་ཁྱོད་ཀྱིས་མགྱོགས་པོ་མཐོང་ཐུབ” ཅེས་བཤད། དེ་ནས་
ཡང་ཅུང་མ་འགོར་བར་སྤྱང་ཀིས་“ལུག་ཁྱུ་གང་ན་ཡོད། ལུག་ཁྱུ་གང་ན་ཡོད།
” ཅེས་ཡང་ཡང་དྲིས་པས་བོང་བུས་“ སྐུ་ཞབས་སྤྱང་ཀི་ལགས། ཁྱོད་སེམས་
ཁྲལ་མ་གནང་ཅུང་ཟད་ཙམ་ལས་མི་འགོར་བར་ཁྱེད་ཀྱིས་ཟ་འདོད་བྱེད་པའི་
དངོས་པོ་ཚང་མ་བཟའ་རྒྱུ་ཡོང་གི་རེད།” ཅེས་བཤད།
ཁོང་གཉིས་སྐད་ཆ་ཤོད་ཞོར་དུ་བོང་བུས་གོམ་པ་ཇེ་མགྱོགས་སུ་བཏང་
ནས་ཡུད་ཙམ་ལ་སྡེ་པའི་ནང་དུ་བསྐྱོད། བོང་བུས་སྤྱང་ཀི་རྒྱབ་ཏུ་འཁུར་ནས་
རྒྱུག་བཞིན་དུ་སྐད་གསང་མཐོན་པོས་“ ཚང་མས་ལྟོས་དང་བདག་གིས་སྤྱང་ཀི་
རྒྱབ་ཏུ་འཁུར་ཡོད་” ཅེས་ཀི་བཏབ་པས་མི་རྣམས་ཀྱིས་ཐོས་ཏེ་དེ་མ་ཐག་ཏུ་
རང་རང་སོ་སོའི་སྟ་རེ་དང་མདུང་། རལ་གྲི་སོགས་མཚོན་གྱི་བྱེ་བྲག་མང་པོ་
ལག་ཏུ་བཟུང་ནས་“ ངན་པ་དགུ་ཚང་གི་སྤྱང་རྒན་ཁྱོད་ཀྱིས་དེ་སྔ་ང་ཚོའི་སྒོ་
ཕྱུག་མང་པོ་ག་ཚོད་ཟས་མེད་དམ། རྐུན་རྒན། ཕུང་ས་རྒན། འགོང་རྒན་
ཁྱོད་དེ་རིང་གང་དུ་འགྲོ་གི་ཡིན་ནམ་” ཞེས་གཤེ་གཤེ་དྲག་པོ་གཏོང་བཞིན་དུ་
265



སྤྱང་ཀིའི་སར་མཆོངས་ནས་སྤྱང་ཀིར་རྡུང་རྡེག་དྲག་པོ་གཏོང་བ་དང་མདུང་རྩེ་
རིང་ཞིག་སྤྱང་ཀིའི་བྲང་ཁར་བཙུགས་ནས་སྤྱང་ཀི་བཀྲོངས་སོ། །
ཤོ་ཏོས་ལུག་བརྐུ་བ།
གནའ་སྔ་མོ་མི་ཚང་ཞིག་ལ་མི་ ཤོ་ཏོ་( མཆུ་ཞར་）ཞིག་ཡོད་པ་དེས་
མཚན་མོ་ཁྱིམ་མཚེས་ཀྱི་ལྷས་རྭ་ནས་ལུག་བརྐུ་བར་ཕྱིན། ཁོ་ལྷས་རྭའི་ནང་དུ་
འཛུལ་ཏེ་ལུག་བརྐུ་བཞིན་པའི་སྐབས་ལུག་གི་བདག་པོ་ཁྱིམ་ཚང་དེའི་ཨ་ཕ་
ཐོག་སྟེང་དུ་ཉལ་བསྡད་ཡོད་པས་ཁོས་ལུག་བརྐུ་མཁན་ཞིག་ཡོད་པ་མཐོང་ཏེ་
མ་ཤེས་ནའང་ཤེས་མདོག་ངང་“ཝ་ཡེ། ལུག་བརྐུ་མཁན་ཧ་གོ་བྱུང་ངོ” ཞེས་
པ་ན་ཤོ་དོའི་སེམས་ལ་མཚན་མོ་ནག་ཁུང་དེར་ལུག་བརྐུ་མཁན་སུ་ཡིན་མིན་ཧ་
གོ་ནས་གོ་སྙམ་སྟེ་་་ ཧ་གོ་ན་ཤུ་རེད་དམ” ཞེས་བཤད། ཁོ་ཤོ་ཏོ་ཡིན་པས་
(སུ)ཞེས་པ་དེ་( ཐུ）ལ་ཤོར་བས་ད་གཟོད་ཨ་ཕ་དེའི་སེམས་སུ་ཡང་སྙིང་སུ་
ཡིན་མིན་མ་ཤེས་ཀྱང་ཤོ་ཏོ་རེད་སྙམ་སྟེ་( ཁོ་ཤོ་ཏོ་དེ་རེད་)ཅེས་བཤད་པས་ཤོ་
ཏོའི་སེམས་ལ་ངོ་མ་ཧ་གོ་འདུག་བསམ་ནས་མྱུར་བར་བྲོས་སོ། །
སྲིན་བྱ་རྫུན་དྲུག་
་ སྔོན་མའི་དུས་ལ་སྲིན་བྱ་མ་ཀྲི་ཡ་ཞེས་འབོད་པའི་བྱ་རིགས་ཤིག་ཡོད་པ་
དེར་མི་ཚོས་སྲིན་བྱ་རྫུན་དྲུག་ཅེས་ཟེར་བའི་རྒྱུ་མཚན་ནི་ཉིན་གཅིག་ལ་བྱ་དེས་
རྫུན་གཏམ་རྐྱང་དྲུག་ཤོད་ཀྱི་ཡོད་པས་ཡིན། །
གནའ་སྔ་མོ་བྱ་ཚོགས་མང་པོ་འདུས་པའི་སར་ཉིན་ཞིག་ལྷ་བྱ་གོང་མས་
266



སྲིན་བྱ་ཁྱོད་ཀྱི་མགོ་བོ་ལེབ་ལེབ་འདི་ལྟ་བུ་ཆགས་པ་ག་རེ་བྱས་པ་རེད་དམ་
ཞེས་དྲིས་པར་སྲིན་བྱུས་ལན་དུ། ངའི་མགོ་བོ་ལེབ་ལེབ་འདི་འདྲ་ཆགས་པ་ནི་
བླ་མ་མང་པོའི་ཕྱག་དབང་མང་པོ་ཐོབ་པས་ངའི་མགོ་བོ་ལེབ་ལེབ་འདི་འདྲ་
ཆགས་པ་རེད་ཅེས་ཟེར། དེ་རྗེས་ནེ་ཙོས་འོ་ན་ཁྱོད་ཀྱི་མིག་སེར་པོ་འདི་འདྲ་
ཆགས་པ་ག་རེ་བྱས་པ་རེད་དམ་ཞེས་དྲིས་པར། སྲིན་བྱས་དེ་ནི་མར་ཁུ་འཐུང་
རྒྱུ་མང་དྲགས་པས་ངའི་མིག་སེར་པོ་འདི་འདྲ་ཆགས་པ་རེད་ཟེར། ཡང་སྐུ་
ཀས་ཁྱེད་ཀྱིས་ཉིན་མོ་མིག་མ་མཐོང་བ་མ་ཟད་སྐད་ཀྱང་མང་པོ་མི་སྒྲོག་པ་དེ་ག་
རེ་བྱས་པ་རེད་དམ་ཟེར་བར། སྲིན་བྱས་དེ་ནི་ང་ལ་ཕྲུག་གུ་མང་བས་དེ་དག་
ལ་འཚོ་སྐྱོང་བྱེད་རྒྱུར་བྲེལ་ནས་སྐད་ཀྱང་འདོན་ཁོམ་མི་འདུག་ཟེར། ཡང་ཁོ་
རོག་གིས་ཁྱོད་ཀྱི་རྣ་ཅོག་སངས་པོ་མེད་པ་དེ་ག་རེ་བྱས་པ་རེད་དམ་ཞེས་དྲིས་
པར། སྲིན་བྱས་དེ་ནི་ཆོས་སྒྲ་རྣ་བས་མ་ཐོས་པས་བྱས་པ་རེད་ཟེར། ཡང་བྱ་
སྲེག་པས་ཁྱོད་ཀྱི་ཞབས་གཉིས་སེར་ཁ་མང་པོ་དེ་འདྲ་གས་པ་ག་རེ་བྱས་པ་རེད་
དམ་ཟེར་བར། སྲིན་བྱས་དེ་ནི་ཁོ་བོས་ཞག་ཚི་མིག་གིས་མ་མཐོང་བས་བྱས་
སོང་ཟེར། ཡང་བྱེའུ་འཇོལ་མོས་བྱས་ན་ཁྱེད་ཀྱིས་མཚན་མོ་སྐད་དེ་ཙམ་སྒྲོག་
པ་ཅི་ཡིན་ནམ་ཞེས་དྲིས་པར་སྲིན་བྱས་དེ་ནི་ཁོ་བོ་ཧྲེང་ཧྲེང་ཡིན་པས་གཅིག་
པུར་སྡོད་དགོས་སྟབས་སེམས་སྐྱོ་ནས་སྐད་སྒྲོག་པ་ཡིན་ཟེར། དེ་ལྟར་ཡུད་
ཙམ་ཞིག་ལ་སྔ་རྗེས་སུ་ག་ལྡོག་གི་རྫུན་ཆེན་དྲུག་བཤད་སྟབས་བྱ་ཚོགས་རྣམས་
ནི་གད་མོ་གྲོད་ཁོག་ན་བ་ཤོར། དེ་ནས་བཟུང་རྫུན་གཏམ་ཁོ་ན་ཤོད་མཁན་གྱི་
མིང་ལ་སྲིན་བྱ་དྲུག་མཁན་ཞེས་དཔེ་རུ་བཀོད་ནས་ཤོད་དོ། །
ཁྱི་ལྤགས་གྱོན་པའི་རྒྱལ་པོ།
གནའ་སྔ་མོ་ཡུལ་ཞིག་ལ་རྒྱལ་པོ་ཞིག་ཡོད་པ་དེ་ལ་བཙུན་མོ་མ་རྙེད་པར་
267



བསྡད་ཡོད། ཡུལ་དེའི་ཁྱིམ་ཚང་ཞིག་ལ་བུ་མོ་ཧ་ཅང་མཛེས་མ་ཞིག་ཡོད་ཀྱང་
དེ་ནི་སྐྱེ་ས་མི་གཙང་བས་ལེན་མི་འདོད།
ཡུལ་གཞན་ཞིག་ལ་བཙུན་མོ་འཚོལ་བར་ཕྱིན་པས་ཁྱིམ་ཚང་གཅིག་ལ་
བུ་མོ་རྒན་གཞོན་གསུམ་ཡོད་པས་རྒྱལ་པོས་ཁྱི་ལྤགས་ཤིག་གྱོན་ནས་རྒྱལ་པོ་
མིན་པ་ལྟར་འབྲུ་ཁལ་གཅིག་འཁྱེར་ནས་ཁྱིམ་ཚང་དེའི་ནང་ཕྱིན་ནས་ང་ལུང་
པ་གཞན་དུ་འབྲུ་སློང་བར་འགྲོ་ཡི་ཡིན་པས་འབྲུ་འདི་ཉར་རོགས་གནང་ཞེས་
བཤད་པས་ཁྱིམ་དེའི་བདག་མོས་ཁས་བླངས། ལོ་གཅིག་ཙམ་སོང་ཡང་འབྲུ་
ལེན་པར་མི་ཡོང་བས་ཁྱིམ་ཚང་དེའི་བདག་མོས་འབྲུ་དེ་ཁོང་ཚོའི་འབྲུ་དང་
མཉམ་དུ་བསྲེས། དེ་རྗེས་ཁྱི་ལྤགས་གྱོན་པའི་རྒྱལ་པོ་དེ་འབྲུ་ལེན་པར་ཡོང་
བོས་ཁྱིམ་ཚང་དེའི་བདག་མོས་ཁྱེད་ཀྱི་འབྲུ་དང་ང་ཚོའི་འབྲུ་མཉམ་དུ་བསྲེས་
པ་ཡིན་པས་ང་ཚོས་ཁྱེད་ལ་སྐྱིན་པ་མང་ཙམ་སྤྱད་ཆོག་ཅེས་ཟེར། རྒྱལ་པོས་
ངའི་འབྲུ་རྡོག་རྡོག་རེ་རེ་བཞིན་དབྱེ་དགོས་དེ་ལྟར་མ་བྱུང་ཚེ་སྐྱིན་ཚབ་འབྲུ་
ཁལ་བརྒྱ་སྤྲད་ཀྱང་མི་དགོས་ཟེར། གལ་སྲིད་ངའི་འབྲུ་མེད་ན་བུ་མོ་སྐྱིན་ཚབ་
སྤྲད་ཀྱང་ཆོག་ཅེས་བཤད། །
ཁྱིམ་དེའི་ཨ་མ་ཐབས་ཤེས་མ་བྱུང་བར་ཁྱོད་ཀྱིས་བུ་མོ་ཞིག་འདེམས་
ཤིག་ཅེས་བཤད། རྒྱལ་པོས་བུ་མོ་རྒན་པ་དེ་འདེམས་ནས་འཁྲིད་ཕྱིན། ལམ་
བར་དུ་ཆུ་ཞིག་ཡོད། ལམ་འགྲམ་དུ་སླེབས་དུས་རྒྱལ་པོས་ལྷམ་ཕུད་ནས་ངས་
ཁྱེད་སྤེལ་པར་འཁུར་ནས་ཆུ་སྒྲོལ་ཆོག་ཅེས་བཤད། བུ་མོ་རྒན་པས་འཛེམས་
ཟོལ་མེད་པར་དེ་ལྟར་བྱས། རྒྱལ་པོའི་ཁྱིམ་དུ་སླེབས་རྗེས་ཤ་དང་སྤགས་
མཉམ་དུ་བཟའ་དུས་བུ་མོ་དེས་ཤ་རྐྱང་བཟའ་བ་དང་རྒྱལ་པོར་སྤགས་རྐྱང་
སྤྲད། དེ་ནས་རྒྱལ་པོས་བུ་མོ་རྒན་པ་དེ་རང་ཁྱིམ་དུ་བསྐྱལ་ནས་བུ་མོ་འབྲིང་བ་
དེ་འཁྲིད་ཡོང་། །
ལམ་བར་དུ་ཆུ་སྒྲོལ་དུས་དང་ཁྱིམ་དུ་ལྟོ་ཆས་བཟའ་དུས་བུ་མོ་རྒན་པ་
268



དང་འདྲ་བར་ཀུན་སྤྱོད་ངན་པས་བུ་མོ་འབྲིང་བ་དེ་ཡང་རྒྱལ་པོའི་ཐུགས་ལ་མ་
འཐད་པར་སྔར་བཞིན་ཁྱིམ་དུ་བསྐུལ་ནས་བུ་མོ་ཆུང་བ་དེ་འཁྲིད་ཡོང་།
ཆུ་འགྲམ་དུ་སླེབས་དུས་རྒྱལ་པོས་བུ་མོ་འཁུར་རྩིས་བྱེད་སྐབས་བུ་མོ་
དེས་འམ་སེང་ལྷམ་ཕུད་ནས་ང་འཇུག་བུད་མེད་གཅིག་གིས་ཁྱོད་ཕོ་སྐྱེས་པ་
ཞིག་ལ་འཁུར་འཇུག་ན་ག་ལ་འགྲིག་ཅེས་བཤད་རྗེས་རང་གིས་རྒྱལ་པོ་འཁུར་
ནས་ཆུ་བརྒལ། དེ་ནས་རྒྱལ་པོའི་ཁྱིམ་དུ་སླེབས་རྗེས་སྔར་བཞིན་ ཤ་དང་
སྤགས་བཟོའི་དུས་བུ་མོ་དེས་ཤ་ཡག་པ་ཡོད་ཚད་རྒྱལ་པོར་ཕུལ་བ་དང་རང་
གིས་སྤགས་དང་ཤ་ཞན་པ་རྣམས་བཟོས།
དེའི་ཚེ་རྒྱལ་པོའི་སེམས་ལ་བུ་མོ་དེས་རང་ཉིད་གི་ཚེ་གང་གི་གཏན་
གྲོགས་ཡོང་བ་འདུག་སྙམ་ནས་ཕོ་བྲང་དུ་གདན་དྲངས་པ་དང་ཁྱི་ལྤགས་ཕུད་
ནས་རང་ཉིད་རྒྱལ་པོ་ཡིན་པ་གསལ་པོར་བཤད་རྗེས་གཉེན་སྒྲིག་མཛད་སྒོ་
གཟབ་རྒྱས་ངང་འཚོགས་པ་དང་དེ་ནས་ཁོང་གཉིས་ཕན་ཚུན་བརྩེ་ཞིང་བདེ་
སྐྱིད་ཀྱི་འཚོ་བར་རོལ་ལོ། །
ལས།
གནའ་སྔ་མོ་ཡུལ་ཞིག་ལ་ཤར་རི་དང་ནུབ་རི་ཞེས་པའི་ས་ཆ་ཁག་གཉིས་
ཡོད། ས་ཆ་གཉིས་ཀའི་རྒྱལ་པོར་དུས་གཅིག་ཏུ་མངལ་ཆགས་དེ་ཉིན་ཞིག་གི་
ཞོགས་པ་བཙུན་མོ་དེ་གཉིས་རི་རྩེར་ལྷ་གསོལ་དུ་འཛོམས་ཏེ་ཁོང་གཉིས་གླེང་
མོལ་ཡུན་རིང་བྱས་མཐར་ཁོ་གཉིས་ལ་ཕྲུ་གུ་སྐྱེས་རྗེས་སུ་བུ་གཅིག་བུ་མོ་གཅིག་
ཡིན་ན་ཆུང་གྲོགས་བྱེད་རྒྱུའི་སྐོར་གྱི་སྐད་ཆ་ཤོད་སྐབས་ཁོ་གཉིས་ཀྱི་འགྲམ་དུ་
བྱེའུ་གཉིས་འཛིང་རེས་བྱས། དེ་ནས་བྱིའུ་དབང་ཆེ་བ་དེས་ཆུང་བ་དེ་བསད།
སྐབས་དེར་ཁྱུང་ཞིག་གློ་བུར་དུ་འཕུར་ཡོང་ནས་བཤད་དོན། བྱེའུ་ཁྱོད་ཀྱིས་
269



བྱིའུ་གཞན་དེ་གསོད་དགོས་དོན་ཅི་ཡིན་ནམ་ཞེས་འདྲི་བ་བླངས།
བྱིའུ་དེ་ངས་བསད་པ་མ་ཡིན་པར་ལས་ཀྱི་དབང་གིས་ཤི་བ་རེད་ཅེས་
བརྗོད་པས་ཁྱུང་ཁྲོས་ཏེ་ལས་ཞེས་པ་གང་དུ་ཡོད་ཅེས་བཤད་ནས་བྱིའུ་དེ་
གསོད་རྩིས་བྱེད་སྐབས་ནམ་མཁའ་ནས་ལྷ་མོ་ཞིག་ཕེབས་ཏེ་ཁྱུང་ལ་ལས་ཞེས་
པ་དེ་དངོས་གནས་ཡོད་པ་ཤིག་རེད་ཅེས་གསུངས། དེ་ནས་ལྷ་མོ་དང་ཁྱུང་
གཉིས་ལས་ཡོད་མེད་ཐོག་ལ་རྩོད་པ་ཤོར་བ་དང་རྒྱུན་བཙུགས། དེ་ཡང་ལས་
ཡོད་ན་ཁྱུང་ཞེས་པ་དེ་མེད་པར་བཟོ་རྒྱུ་དང་ལས་མེད་ན་ལྷ་མོ་ཞེས་པ་མེད་པར་
བཟོ་རྒྱུ་བྱས། དེ་ནས་ལྷ་མོས་ཤར་རིའི་རྒྱལ་པོ་དང་ནུབ་རིའི་རྒྱལ་པོ་གཉིས་ཀྱི་
བཙུན་མོའི་ཁོག་པའི་ཕྲུ་གུ་རེ་ཡོད་པ་ཕྲུ་གུ་གཅིག་བུ་དང་གཅིག་བུ་མོ་ཡིན་པ་མ་
ཟད་ཁོ་གཉིས་( ལས》ཡོད་པས་ལོ་བཅུ་དགུར་སོན་སྐབས་ཁ་ཐུག་པ་དང་ལོ་ཉི་
ཤུར་གསོན་སྐབས་མངལ་ཆགས་པ་ཡོད་ཅེས་གསུངས། དེ་ནས་ཟླ་ཤས་སོང་
རྗེས་རྒྱལ་པོ་གཉིས་ཀའི་བཙུན་མོར་ཕྲུ་གུ་སྐྱེས་པ་དང་གཅིག་བུ་དང་གཅིག་བུ་
མོ་ཡིན་པས་དགའ་སྤྲོའི་ངང་རྟེན་འབྲེལ་བྱེད་སྐབས་ཁྱུང་དེ་གློ་བུར་དུ་འཕུར་
ཡོང་ནས་བུ་མོ་དམར་འབྱར་དེ་འཕྲོག་ནས་ཐག་རིང་དུ་འཕུར། ཁྱུང་གི་ཚང་
ནི་མཐའི་རྒྱུ་མཚོ་ཆེན་པོའི་ཕ་རོལ་དུ་ཆུ་མིག་གཅིག་ཡོད་པ་དང་དེའི་འཁྲིས་སུ་
ཤིང་སྡོང་ཆེན་པོ་ཞིག་ཡོད་པ་དེའི་སྟེང་གནས་ཡོད། དེ་ནས་ཁྱུང་གིས་བུ་མོ་དེ་
ཁྱུང་ཚང་ནང་དུ་བསྐྱལ་བ་དང་རང་གིས་དྲོད་དང་ལྟོ་སྟེར་ནས་གསོས། །
སྐབས་དེར་ཤར་རིའི་རྒྱལ་པོའི་བུ་ནི་བདེ་སྐྱིད་ངང་གསོ་སྐྱོང་བྱས་ཀྱང་
ལོ་བཅུ་ཙམ་ལ་སོན་པ་ནས་བཟུང་ལུས་སྟོབས་ཉམས་ཤིང་སྐད་ཆའང་ཤོད་མི་
འདོད་པར་སྐྱོ་སྣང་ཅན་ཞིག་ཏུ་འགྱུར། བུ་མོ་ལོ་བཅུ་དྲུག་ལ་སོན་སྐབས་ཕ་མ་
གཉིས་ནས་ཁྱེད་དེ་ལྟར་སྐྱོ་སྣང་བྱེད་དགོས་དོན་གང་ཡིན་ནམ་བཙུན་མོ་ཞིག་
བསུ་རན་ནམ་ཞེས་དྲིས་པར་བུས་ངའི་ལས་ཡོད་པའི་བུ་མོ་དེ་རྒྱུ་མཚོའི་ཕ་རོལ་
གྱི་ཁྱུང་ཚང་ནང་བཞུགས་ཡོད་པས་བཙུན་མོར་བསུ་ཐབས་བྲལ། ངས་སེམས་
270



ཐག་བཅད་ནས་ཁོ་མོ་མཇལ་བར་འགྲོ་རྩིས་ཡོད་ཅེས་ཨུ་ཚུགས་ཀྱིས་བཤད་
པས་ཕ་མ་གཉིས་ནས་ཀྱང་ཁས་བླངས་ཏེ་གླང་ཆེན་ལྔ་བརྒྱ་དང་བཅས་པ་དང་
ལམ་གྲོགས་མང་པོ་དང་མཉམ་དུ་བཏང་། །
དེ་དུས་བུ་ལོ་བཅུ་བདུན་ལ་སོན་ཡོད་པ་དང་ལོ་བཅོ་བརྒྱད་ལ་སོན་དུས་
གླང་ཆེན་ཚང་མ་ལམ་བར་ཤི ལམ་རྒྱུགས་ཀྱང་རྫོགས་ལ་ཉེ། དེས་ན་བུས་
ལམ་གྲོགས་རྣམས་ཕྱིར་སློག རང་ཉིད་གཅིག་པུར་ངལ་བ་ཁྱད་བསད་ཀྱིས་
སོང་སོང་བས་དྲང་སོང་རྒས་པོ་ཞིག་དང་ཐུག དྲང་སོང་དེས་བུ་ཁྱོད་གང་དུ་
འགྲོ་མཁན་ཡིན་ནམ་ཞེས་དྲིས་པར། བུས་རང་ཉིད་མཐའི་རྒྱ་མཚོའི་ཕ་རོལ་
དུ་ལས་ཡོད་པའི་བུ་མོ་ཞིག་ཡོད་པ་དེ་མཇལ་བར་འགྲོ་ཡི་ཡིན་ཞེས་བཤད།
དྲང་སོང་གིས་མ་གཞི་ང་ལོ་རྒས་པོ་འདི་འདྲ་ཡིན་ཡང་མཐའི་རྒྱ་མཚོ་ཤོད་རྒྱུ་
མེད། ཡིན་ནའི་ཁྱོད་ད་དུང་ལོ་གཅིག་ཕྱིན་ན་ང་ལས་རྒན་པའི་དྲང་སོང་ཞིག་
ཡོད་པ་དེར་ཤོད་རྒྱུ་ཡོག་རེད་ཅེས་གདམས། བུས་སླར་ཡང་ལོ་གཅིག་སོང་བ་
ན་དྲང་སོང་ཆེས་རྒན་པ་ཞིག་དང་ཐུག གོང་བཞིན་གླེང་མོལ་བྱས། དྲང་སོང་
དེས་ཁྱོད་ཕར་ཙམ་ཕྱིན་ན་བྱེ་ཕུང་ཆེན་པོ་ཞིག་ཡོད་པས་དེའི་དཀྱིལ་དུ་གབ་
དགོས། ཁྱུང་གིས་བྱེ་ཕུང་གི་སྟེང་དུ་ངལ་གསོ་བྱེད་ཀྱི་ཡོད་པས་ཁྱུང་འཕུར་
གྲབས་བྱེད་དུས་ཁྱུང་གིས་སྟེང་ལ་བཞོན་དགོས། ཆུ་ཕ་རོལ་དུ་སླེབས་རྗེས་ཆུ་
མིག་དྭངས་བཟང་ཞིག་ཡོད་པས་དེའི་འཁྲིས་སུ་བསྡད་ན་བུ་མོ་མཇལ་ཐུབ་ཅེས་
གསུངས། བུ་དགའ་ཐག་ཆོད་པ་དང་དྲང་སོང་ལ་ཞལ་གྱེས་ཞུས་ནས་སོང་སོང་
བ་ན་བྱེ་ཐང་ཆེན་པོ་ཞིག་ཡོད་པ་དང་དེའི་དཀྱིལ་དུ་བྱེ་ཕུང་མཐོ་པོ་ཞིག་ཡོད།
བུས་དྲང་སོང་གི་བཀའ་ལྟར་བྱེ་ཕུང་དཀྱིལ་དུ་ཡིབ་ནས་བསྡད་པས་ཅུང་ཞིག་
སོང་རྗེས་ཁྱུང་འཇིགས་སུ་རུང་བ་ཞིག་འཕུར་ཡོང་ནས་བྱེ་ཕུང་དེའི་སྟེང་དུ་ངེལ་
གསོ་བྱས། དེ་ནས་འཕུར་གྲབས་བྱེད་དུས་བུས་མིག་བཙུམས་ནས་ཁྱུང་དེའི་
སྒལ་པར་བཞོན་ཡང་ཁྱུང་སྟོབས་ཆེ་བས་སྣང་བ་མ་བྱུང་། དེ་ལྟར་རྒྱུ་མཚོའི་ཕ་
271



རོལ་དུ་སླེབས་རྗེས་ཆུ་མིག་དེ་ནས་ཁྱུང་ཆུ་འཐུང་དུས་བུས་དལ་བུས་ས་ལ་
བབས། ཁྱུང་ནི་ཤིང་སྡོང་གི་རྩེའི་ཁྱུང་ཚང་ནང་འཕུར།
ཕྱི་ཉིན་ཞོགས་པ་སྔར་བཞིན་ཁྱུང་ཕྱི་ལ་སོང་བ་དང་བུས་མིག་ཤིང་སྡོང་
གི་རྩེར་བལྟ་དུས་ཁྱུང་ཚང་ནང་ནས་བུ་མོས་རང་ལ་བལྟ་གི་ཡོད་པ་མཐོང་།
དེ་ནས་ཉིན་ཤས་རིང་ཁོ་གཉིས་ཡར་བལྟས་མར་བལྟས་བྱས་ནས་བསྡད་པ་
དང་བུ་མོས་སྐད་ཆ་མང་པོ་ཤོད་ཐུབ་ཏེ་ཁྱོད་ཡར་ཡོང་འདོད་འདུག་གམ།
ཞེས་དྲིས་པར་བུས་ཡོང་འདོད་འདུག་ཀྱང་ཤིང་སྡོང་དེ་ནི་རྩེ་མོ་གནམ་ལ་ཐུག་
པ་ལྟ་བུ་རེད་འདུག་པས་ཐབས་ཤེས་ཅི་ཡོད་ཟེར། བུ་མོས་ཁྱེད་ཁྱུང་གི་སྒོ་ངའི་
ལྤགས་པ་ཆེན་པོ་དེའི་ནང་སྡོད། དོ་དགོང་ངས་ཁྱུང་ལ་ང་ལ་རྩེད་མོ་རྩེད་ཆས་
སྒོ་ངའི་པགས་པ་དེ་དགོས་ཟེར་བཤད་ན་ཁོས་ཡར་ལེན་གྱི་རེད་ཟེར། བུས་སྒོ་
ངའི་པགས་པའི་ནང་འཛུལ་བསྡད་པ་དང་བུ་མོས་རྩེད་ཆས་སྒོ་ངའི་པགས་པ་
དགོས་ཞེས་བཤད་མ་ ཐག་ཁྱུང་གིས་འཕུར་ཐེངས་ གཅིག་ལ་ཁྱུང་ཚང་ནང་
བསྐྱལ། དེ་ནས་ཁོ་གཉིས་ཉིན་མོ་ཁྱུང་ཚང་ནང་དུ་མཉམ་དུ་བསྡད། ཉིན་
ཞིག་ཁྱུང་གིས་བུ་མོ་དེར་ད་ཁྱོད་ལོ་ཉི་ཤུར་སོན་ཡོད་པས་ང་གཉིས་ལྷ་མོའི་སར་
འགྲོ་དགོས་ཞེས་བཤད། བུ་མོས་སྒོ་ངའི་པགས་པ་དེའང་མཉམ་དུ་འཁྱེར་ནས་
ཁྱུང་ལ་བཞོན། ཉིན་ཕྱེད་ཙམ་འཕུར་རྗེས་ལྷ་མོའི་འགྲམ་དུ་སླེབས་པ་དང་ཁྱུང་
གིས་དེ་སྔ་ཁྱོད་ཀྱིས་ནུབ་རིའི་རྒྱལ་པོའི་བུ་མོ་དང་ཤར་རིའི་རྒྱལ་པོའི་བུ་གཉིས་
ལས་ཡོད་པས་ལོ་བཅུ་དགུར་སླེབས་སྐབས་ཁ་ཐུག ལོ་ཉི་ཤུར་མངལ་ཆགས་
ཞེས་བཤད་ཡོད་པས་བུ་མོ་འདིར་ཡོད་བུ་གང་དུ་ཡོད་དམ་ད་ལྟ་ཁྱོད་ལོ་ཉི་ཤུར་
ཏག་ཏག་སླེབས་ཡོད་ཅེས་བཤད། ལྷ་མོས་ཧཧ་་་ཁྱེད་ད་དུང་ལས་ལ་ཡིད་མི་
ཆེས་སམ་ཁྱོད་ཀྱི་སྒོ་ངའི་པགས་པ་དེའི་ནང་དུ་བུ་ཡོད་ཅེས་གསུངས། ཁྱུང་
ཡིད་མ་ཆེས་པར་ལམ་སེང་བལྟ་དུས་བུ་དེའི་ནང་དངོས་འབྲེལ་ཡོད་པ་ཤེས་
པས་ཧང་སང་པར་འགྱུར།
272



དེ་ནས་ལྷ་མོས་ལས་ཞེས་པ་དངོས་འབྲེལ་མི་འདུག་གམ། ད་ཁྱོད་རྒྱན་
ཤོར་ཟིན་པས་རྗེས་སུ་ཁྱུང་ཞེས་པའི་རིགས་མིང་ཙམ་ལས་མེད་པར་བཟོ་དགོས་
ཞེས་གསུངས། དེ་ནས་བཟུང་ཁྱུང་གི་རྒྱུད་པ་ཆད་ཟེར་རོ། །
བ་མོ་དང་བུ་མོ།
གནའ་སྔ་མོ་སྦྱིན་བདག་གླེན་ལྐུགས་གཅིག་ཡོད་པས་ཁོས་ཉིན་ཞིག་
རིན་གོང་ཆེན་པོ་ཐོབ་ཆེད་རང་ཁྱིམ་གྱི་བ་མོ་དེ་འཚོང་བར་ཕྱིན། འོན་ཀྱང་
ཉིན་གསུམ་སོང་ཡང་བ་མོ་ཉོ་མཁན་གཅིག་ཀྱང་མ་བྱུང་བས་སྦྱིན་བདག་
སེམས་ཁྲལ་ཆེན་པོ་ལངས་སྐབས་དེར་ཨ་ཁུ་སྟོན་པ་དང་འཕྲད། ཨ་ཁུས་ཁྱོད་
ཀྱི་བ་མོ་ཉོ་མཁན་མི་འདུག་གམ་ཞེས་དྲིས་པས་སྦྱིན་བདག་གིས་ངས་ཉིན་
གསུམ་རིང་བ་མོ་འདི་ཡག་པོ་ཡོད་ལུགས་དང་རིན་གོང་འཚམ་པོ་ཡོད་པའི་སྐོར་
ཇི་ལྟར་བཤད་ཀྱང་ཉོ་མཁན་གཅིག་ཀྱང་མི་འདུག་ཅེས་ལན་བརྒྱབ། ཨ་ཁུས་
ང་ལ་ཐབས་ཤེས་བཟང་པོ་ཞིག་ཡོད་པས་ཁྱོད་ཀྱིས་བ་མོ་ཁྲིད་དེ་ངའི་རྗེས་ལ་
ཤོག་ཟེར་བས་སྦྱིན་བདག་གིས་ཀྱང་དེ་ལྟར་བྱས། དེ་རྗེས་ཨ་ཁུས་མི་ཚོགས་ཀྱི་
ཁྲོད་དུ་བ་མོ་འདི་ཤེད་ཤུགས་ཆེ་ལ་ན་སོ་དར་བ་དང་ད་དུང་ཁོག་ནང་དུ་བེའུ་
འཁོར་ནས་ཟླ་དྲུག་ཙམ་སླེབས་པས་གཅིག་ཉོས་ན་གཅིག་འབུལ་རྒྱུ་ཡིན་ཞེས་
བཤད། སྐབས་དེར་མི་མང་པོ་རུབ་ཡོང་ལ་མི་ཞིག་གིས་གོང་ཚད་ཆེན་པོ་སྤྲད་
དེ་ཉོས། སྦྱིན་བདག་གིས་ཨ་ཁུར་ཐུགས་རྗེ་ཆེ་ཞུས་ཏེ་དངུལ་རྣམས་འཁྱེར་
ནས་ནང་དུ་ལོག་གོ ། །
སྦྱིན་བདག་ནང་དུ་སླེབས་སྐབས་ཡང་ཁོའི་བུ་མོར་སློང་ཆང་གཏོང་
མཁན་མང་པོ་ཞིག་སླེབས་ཡོད་པ་དང་ཁོའི་བཟའ་ཟླ་དེས་རང་གི་བུ་མོའི་
གཤིས་རྒྱུད་བཟང་བ་དང་ཁ་འབྲས་སྐྱེས་མཚར་ལྡན་པ་སོགས་མང་དག་ཤོད་
273



པ་དང་མགྱོགས་པོ་འགྲོ་སྟངས་བཟོ་རྒྱུ་ཡིན་ཞེས་བཤད་པའི་སྐབས་དེར་སྦྱིན་
བདག་གིས་ཁྱོད་ཁ་བཙུམ། དེ་ལས་ང་ལ་ཐབས་ཤེས་བཟང་པོ་ཞིག་ཡོད་པས་
དེ་སྤྱད་ན་བུ་མོར་སློང་ཚང་གཏོང་མཁན་དེ་བས་མང་བ་ཡོང་བ་མ་ཟད་འདི་
ལས་ལྷག་པའི་སྦྱིན་བདག་ཀྱང་ཡོང་སྲིད་ཅེས་བཤད་དེ་སློང་ཆང་གཏོངམཁན་
རྣམས་ལ་སང་ཞོགས་ངའི་སྒོ་རྩར་ཕེབས་དང་བུ་མོ་སུར་སྟེར་མིན་ཐག་གཅོད་
བྱེད་ཀྱི་ཡིན་ཞེས་བཤད།
ཕྱི་ཉིན་ཞོགས་པར་སྦྱིན་བདག་དེས་སྔ་པོ་ལངས་ཏེ་སྒོ་རྩར་འདི་ལྟ་བུའི་
རྩ་ཚིག་ཅིག་སྦྱར་བར། སློང་ཆང་གཏོང་མཁན་གྲོགས་པོ་རྣམ་པ་ཚོ། བདག་
གི་བུ་མོའི་སྐྱེས་འབྲས་ནི་ལྷ་ལས་མཚར་བ་ཞིག་ཡོད་པ་མ་ཟད་ད་དུང་མངོལ་
འཁོར་ནས་ཟླ་བ་དྲུག་ཙམ་ཕྱིན་ཡོད་པས་གཅིག་སློང་ན་གཅིག་སྟེར་རྒྱུ་ཡིན།
བསོད་ནམས་འབྱོར་པ་རྒྱས་པའི་མི་ཚང་ཕྱུག་པོའི་གཞོན་ནུ་རྣམས་སློང་ཚང་དུ་
ཕེབས་པར་དགའ་བསུ་ཞུ། ཞེས་བྲིས་ཡོད་པས་འདིར་སློང་ཆང་དུ་ཡོང་མཁན་
ཚང་མས་དེ་མཐོང་བ་དང་ཕྱིར་ལོགས་སོ། །
སྣལ་མ་རྭ་ཅོ་གང་།
གནའ་སྔ་མོ་ཡུལ་ཞིག་ན་མ་གཅིག་ལ་བུ་མོ་གཉིས་ཡོད་པ་རེད། བུ་མོ་
གཅིག་ནི་རང་གི་ཕྲུ་གུ་ཡིན་པ་དང་བུ་མོ་གཅིག་ནི་མ་ཡར་ཕོག་པའི་ཕྲུ་གུ་ཡིན་
སྟབས་མ་དེས་རྟག་པར་རང་གི་ཕྲུ་གུ་དེ་ལ་ལྟོ་ཞིམ་པ་དང་གོས་ཡག་པ་རྣམས་
སྟེར་གཡོག་བྱས་ལ། ལས་ཀ་ཡང་བྱེད་དུ་མི་བཅུག་པར་ནང་ལ་བཞག་གི་ཡོད།
མ་གཡར་ཕོག་པའི་ཕྲུ་གུ་དེར་ལྟོ་མི་ཞིམ་པ་དང་གོས་རྩབ་རལ་རྣམས་སྟེར་
གཡོག་བྱས་ནས་ཉིན་ལྟར་རེ་བཞིན་སྣལ་མ་བཀལ་དུ་བཅུག་གི་ཡོད་པས་བུ་མོ་
དེ་ཡང་སྣལ་མ་བཀལ་རྒྱུ་སོགས་བྱང་ཆུབ་པ་ཆགས། དེ་ནས་ལོ་ཤས་སོང་
274



མཚམས་སུ་བུ་མོ་དེ་གཉིས་ཀ་ལང་ཚོ་དར་ལ་སོན་ནས་ཡུལ་ཁག་གཉིས་ལ་
མནའ་མར་སྟེར། མནའ་མར་སྦྱིན་ནས་ལོ་གཅིག་གཉིས་ལ་ཉེ་བའི་དུས་སུ་མ་
དེས་སྔོན་ལ་མོ་ཡར་ཕོག་པའི་བུ་མོ་དེ་ཐུག་པར་ཕྱིན། དེ་དུས་བུ་མོ་དེས་ཇ་
ཆང་ཟས་གསུམ་གྱི་སྟོན་མོ་བཤམས་ཏེ་ཕྱི་ཉིན་སྔ་པོར་རང་གིས་བཟོས་པའི་
སྣམ་བུ་ཐེར་མ་སྦུབས་ཁ་ཤས་དང་། སྣམ་བུ་དཀྱུས་མ་སྦུབས་ཁ་ ཤས། དེ་
བཞིན་སྐེད་གདན་པང་གདན་ཕྱུ་པ་སྣལ་མ་ཕྲ་ཞིང་སྙོམས་པ་རྩྭ་རས་གསུམ་
བཞི་ཙམ་བཅས་སྟོན་པས་མ་དེ་ཧ་ལས་ཤིང་རང་ཉིད་ཀྱི་བུ་མོ་དེར་དེ་ལས་ཀྱང་
ལྷག་པ་ཡོ་རེད་བསམ་ནས་དགའ་བའི་ངང་དེར་ཉིན་གྲངས་བཅོ་ལྔ་ཙམ་
བཞུགས། །
དེ་རྗེས་ཡང་རང་ཉིད་ཀྱི་བུ་མོ་དེ་ཐུག་པར་ཕྱིན་པས་བུ་མོ་དེས་སྔར་ལས་
ལྷག་པའི་སྒོ་ནས་ཇ་ཆང་བཟས་ཀྱི་སྟོན་མོས་བདེ་བླག་ཏུ་བསུས། ཕྱི་ཉིན་
ཞོགས་པ་མ་དེས་བུ་མོ་ཁྱེད་ཀྱིས་ད་བར་འཁལ་ཐོག་བྱས་པའི་སྣལ་མ་སྣམ་བུ་ཨ་
མར་སྟོན་དང་ཞེས་བཤད་པས་བུ་མོ་དེས་ལག་ཏུ་རྐུབ་བཀྱག་མཐོ་པོ་ཞིག་
འཁྱེར་ཏེ་ནང་ཆུང་ཤར་མའི་གདུང་རྩེ་ནས་སྣལ་མ་སྤོ་ལོ་རྭ་ཅོ་གང་མར་ཕབ་སྟེ་
ཨ་མར་བསྟན་པས་མ་དེ་སྔོན་གྱི་བསམ་ཡུལ་ལས་འདས་ཤིང་ཡིད་མ་ཆེས་པར་
དེ་རང་རེད་པས་ཞེས་སྐད་དྲག་པོས་དྲིས། བུ་མོས་དེ་རང་ཡིན་ཞེས་ལབ་ཚར་
མ་ཚར་ལ་མ་དེ་སྔོན་གྱི་སོ་སོའི་བྱ་ངན་རྣམས་བསམ་བློའི་ནང་འཆར་ཞིང་
འགྱོད་པ་དང་སྙིང་རླུང་ཞུགས་ནས་འཁྱེར་རེ་འཁྱོར་རེ་བྱས་ནས་རང་དབང་
མེད་པར་འགྱེལ། དེ་ནས་བུ་མོས་ལམ་སེང་བསངས་འདུལ་བྱ་རྩིས་ཀྱིས་གྲ་
སྒྲིག་བྱེད་སྐབས་མ་དེ་དུས་དེ་རང་དུ་ཚེ་ལས་འདས་པ་རེད།
275



མཆིན་པ་སྐྱུག་པ།
གནའ་སྔ་མོ་ཆང་ལ་ཤིན་ཏུ་དགའ་བའི་མི་སྐྱུར་རྐྱལ་ཞིག་ཡོད་པ་དེས་
རྟག་པར་ཆང་འཐུང་ལ་འགྲོ་ནས་ར་བཟི་བཟི་བར་ཡོང་བ་མ་ཟད་ཁོང་གི་
བཟའ་ཟླར་ར་བཟི་སྐྱུར་འགོང་ཁོ་ན་ཤོད་ཀྱི་ཡོད་པ་རེད། ཁོའི་བཟའ་ཟླས་
ཐབས་ཡོད་ཚད་བཏོན་ནས་ཆང་གི་ཉེས་སྐྱོན་བཤད་པ་དང་ཆང་གཅོད་དགོས་
པའི་བསླབ་བྱ་ཡང་ཡང་བྱས་ན་ཡང་ཁོང་གི་རྣ་ཅོག་ཉན་གྱི་མེད། ཉིན་ཞིག་ཁོ་
ཡང་ཆང་གིས་བཟི་ནས་སྐྱུག་པ་ཚད་མེད་ཤོར་ཞིང་ཁ་ནས“ ཨ་ར་ད་ལྟ་ངའི་
སྙིང་ཡང་དོན་སོང” ཞེས་སྡུག་སྐད་རང་དབང་མེད་པར་ཤོར། སྐབས་དེར་
ཁོའི་བཟའ་ཟླའི་བསམ་པར་ད་ཐབས་ཤེས་རྙེད་སོང་བསམ་ནས་སང་ཞོགས་
དེར་ཁོའི་སྐྱུག་པའི་ནང་དུ་ལུག་གི་མཆིན་པ་ཞིག་དབྱུག་ཏེ་དངངས་འཚབ་ཆེན་
པོས་“ ཨ་རྩི། ད་ཁྱེད་རང་མགྱོགས་པོ་གཟིགས་དང་མདང་དགོང་སྐྱུག་པ་དང་
མཉམ་དུ་མཆིན་པ་ཡ་གཅིག་སྐྱུག་འདུག ད་མཆོད་ཆང་བཅད་ན་མ་གཏོགས་
གལ་སྲིད་མཆིན་པ་ཡ་གཅིག་དེ་ཡང་སྐྱུག་པ་ཡིན་ན་སྲོག་ལ་ཉེན་ཁ་ཡོད་པ་
རེད་” ཅེས་དབུགས་ཐེངས་གཅིག་ལ་བཤད་པས་ཁྱོ་ག་དེ་ཡིད་ཚེས་ལ་མ་ཆེས་
ཀྱིས་རང་གི་སྐྱུག་པར་བལྟས་པས་ན་སྐྱུག་པའི་ནང་ལུག་གི་མཆིན་པ་དེ་མཐོང་
ཕྲལ་ཁོ་ཞེད་ཐག་ཆོད་པས་དུས་དེ་ནས་བཟུང་ཆང་ལ་ཁ་མ་བརྒྱབ་པ་རེད་།
276



བུ་ཁྲིད།
སྔོན་བུད་མེད་ཅིག་ལ་ཕྲུ་གུ་སྐྱེ་སྐབས་ན་ཟུག་ཚད་མེད་བཏང་བས་མོས་
“ ཨ་ར” ཞེས་བར་མ་ཆད་པར་སྡུག་ཐུག་གིས་གང་བྱེད། “ ཨ་ཙིདེ་འདྲའི་
དཀའ་ལས་ རྗེ ས་མ་ཕྲུག་གུ་སུས་སྐྱེས་པ” ཞེས་སྐད་ངན་ལུང་པ་གང་
བརྒྱབ་ཅིང་མཐའ་མ་དེར་ཕྲུ་གུ་བུ་མོ་ཞིག་སྐྱེས་པར་བརྟེན་མོས་ཤིན་ཏུ་མ་
འདོད་པའི་རྣམ་འགྱུར་བསྟན། དེ་ནས་ཉིན་གྲངས་བཅུ་ཕྱིན་པའི་རྗེས་མོའི་
བཟའ་ཟླས་“ ད་བུ་མོར་མིང་གང་འདོགས་སམ” ཞེས་སྐད་ཆ་དྲིས་པར་བུད་
མེད་དེས་བསམ་བློ་ཏོག་ཙམ་བཏང་རྗེས་“ བུ་ཁྲིད” ཅེས་བཏགས་ན་ཡག་པོ་
འདུག་ཟེར།
བློ་རིག་བཀྲ་བའི་ནང་གཡོག་གི་ཞུ་ཚིག
གནའ་སྔ་མོར་ཡུལ་ཞིག་ལ་བློ་ཤེས་བརྟུལ་ཅིང་འདོད་རྔམས་ཆེ་བའི་
རྒྱལ་པོ་ཞིག་ཡོད། རྒྱལ་པོ་དེས་རྒྱུན་དུ་བྲན་གཡོག་རྣམས་ལ་ཁྲག་བརྩིར་རྣག་
བརྩིར་གྱིས་བཤུ་གཞོག་ཚད་མེད་བཏང་བ་དང་ཁོ་རང་ནི་འཚོ་བར་བག་མེད་
ལོངས་སྤྱོད་ལས་ཚད་འཛིན་རྩ་བ་ནས་མི་ཤེས་མཁན་ཞིག་ཡིན། །
ཉིན་ཞིག་རྒྱལ་པོ་དེས་འབྲི་ ཤ་རྐང་པ་ཡ་ གཅིག་མདུན་ལྕོག་ཐོག་ཏུ་
བཞག་ཏེ་གྲིས་བྲེག་ཅིང་ཟས་ནས་སྡོད་སྐབས་གློ་བུར་དུ་ཤ་རྡོག་གཅིག་ཁོའི་
མིད་པར་འཐོགས་ཏེ་གང་འདྲ་བྱས་ཀྱང་ལེན་ཐབས་མ་བྱུང་ནས་མཐར་རྒྱལ་པོ་
277



ངན་པོ་དེ་ཤི་བ་རེད། །
དེས་ན་ཕྱི་ནང་གི་བློན་པོ་རྣམས་འདུས་ཏེ་རྒྱལ་པོ་ཤི་རྐྱེན་གང་ཡིན་རྩད་
འདྲི་བྱེད་སྐབས་བློ་རིག་ཤིན་ཏུ་བཀྲ་བའི་རྒྱལ་པོའི་ནང་གཡོག་ཅིག་ཡོད་པ་དེ་
ཡར་ཡོང་ནས་གུས་ཚུལ་དང་བཅས་བློན་འཁོར་རྣམས་ལ་“ བློན་ཆེན་རྣམ་པར་
ཞུ་རྒྱུར། རྒྱལ་པོ་བསད་མཁན་གྱི་ལག་དམར་བ་དེ་འདི་རེད” ཅེས་བྲི་ཤ་རྐང་
པ་དེ་དང་གྲུ་ཆུང་དེ་གཉིས་ལ་མཛུབ་མོ་བཙུགས་པས་དེ་ཚོས་རྒྱུ་མཚན་གང་
ཡིན་མ་ཤེས་པས། གཡོག་པོར་ཁྱོད་ཀྱིས་ཁུངས་ལུང་མེད་པའི་སྐད་ཆ་བཤད་
དེ་ང་ཚོར་མགོ་སྐོར་གཏོང་དགོས་བསམ་གྱི་འདུག་ གམ། འདི་གཉིས་ཀྱིས་
རྒྱལ་པོ་གང་འདྲས་སེ་དཀྲོངས་པ་རེད་དམ། ཁྱོད་ཀྱིས་སྐད་ཆ་དྲང་པོ་དང་ཁ་
གསལ་ཤོད་ཅིག་དེ་ལྟར་མ་བྱུང་ན་རྒྱལ་ པོ་དཀྲོངས་མཁན་ཁྱོད་ཡིན་པར་
བརྩིས་ཏེ་ཁྱོད་རང་སྲོག་ཁྲིམས་ལ་སྦྱོར་གྱི་ཡིན་ཞེས་འཇིགས་སྣང་སྐུལ་བས་
གཡོག་པོ་དེས་ལྷོད་པོའི་སྒོ་ནས་“ བློན་ཆེན་པོའི་མདུན་དུ་བདག་གིས་གཡོ་
རྫུན་ཞུ་ག་ལ་ཕོད། རྒྱལ་པོ་དཀྲོངས་མཁན་དངོས་གནས་འདི་གཉིས་རེད། ་
གང་ཡིན་ཟེར་ན་འབྲི་ཤ་རྐང་པ་འདི་ཤ་བོང་ཆེ་དྲགས། གྲི་ཆུང་ཨུ་དཀར་གྱིས་
གཏུབས་པའི་ཤ་རྡོག་དེ་རྩིང་དྲེགས། སོ་སུམ་ཅུའི་ལྡད་གྲངས་དེ་ཉུང་དྲགས།
ལྕེ་དམར་མོའི་ལྗོངས་འདེད་དེ་སྔ་དྲགས། མིད་པ་གཡུ་ལུང་སྔོན་མོ་དེ་དོག་
དྲུགས་པ་བཅས་ཀྱི་རྐྱེན་པས་དཔོན་ཉི་མ་འདྲ་བ་དེ་གཤེགས་སོང་ལགས།”
ཞེས་སེམས་སྡུག་ཆེན་པོ་ཡོད་མདོག་གིས་བཤད་པས་བློན་པོ་དེ་ཚོས་ཅི་ཤོད་
འདི་ཤོད་མ་བྱུང་ནས་བླ་མ་གདན་འདྲེན་ཞུ་རྒྱུ་དང་རྒྱལ་པོའི་དགེ་རྩ་སྒྲུབ་རྒྱུའི་
གྲབས་བྱེད་མཁན་སོ་སོར་གྱེས་སོང་། དེའི་ཕྱི་ཉིན་ནས་བཟུང་བླ་མ་གཅིག་
དང་གྲྭ་པ་གཉིས་ཀྱིས་བདུན་ཚིག་གཅིག་ལ་རྒྱལ་པོའི་དགེ་རྩ་བྱེད་རིང་གཡོ་སྒྱུ་
དང་སེར་སྣ་ཤིན་ཏུ་ཆེ་བའི་ཕྱག་མཛོད་དེས་བླ་གྲྭ་རྣམས་ལ་སྐུ་ཡོན་འབུལ་རྒྱུར་
ཨི་ཁུང་མང་པོ་བརྡོལ་པའི་ཟངས་གཅིག་དང་ཤི་ལ་ཁད་ཀྱི་རྟ་རྒན་གཅིག རལ་
278



གྲི་སོ་ཆག་སྤྱོད་མི་ཉན་པ་གཅིག་བཅས་གྲ་སྒྲིག་བྱས་ཏེ་སྐྱེལ་མཁན་ལ་གཡོག་
རིག་པ་ཅན་དེ་བཏང་། །
གཡོག་པོ་དེས་ཕྱག་མཛོད་ཀྱི་བྱེད་སྟངས་དེར་ཁོག་ནང་ཁོང་ཁྲོ་ཆེན་པོ་
ལངས་ནས་དངོས་པོ་དེ་རྣམས་འཁུར་ཏེ་བླ་མའི་དྲུང་དུ་སླེབས་པ་དང་ཅ་ལག་
རྣམས་བླ་གྲྭ་རྣམས་ལ་ཕྱག་དབང་ཞུ་བར་ཡོང་མཁན་སྤྱི་སྡེ་པའི་མི་སེར་རྣམས་
ཀྱི་དཀྱིལ་དེར་བཞག་ནས་ཁོ་རང་བླ་མའི་མདུན་དུ་པུས་མོ་བཙུགས་ཐལ་མོ་
སྦྱར་ཏེ་བཤད་པར་“ བླ་མ་རིན་པོ་ཆེ། གཡོག་པོ་བདག་གིས་ཕྱག་མཛོད་ཆེན་
མོའི་བཀའ་ལྟར་ཁྱེད་རྣམ་པར་སྐུ་ཡོན་འབུལ་བར་བཅར་བ་ཡིན་ལགས” ཕྱག་
མཛོད་ཆེན་མོས་གནང་བའི་སྐུ་ཡོན་ནང་ཚ་གྲང་སྡུག་བསྔལ་དང་བྲལ་བའི་
ཟངས་གཅིག་དང་། གླིང་བཞིར་འགྲོ་འདུག་སྤངས་པའི་རྟ་ཕོ་གཅིག སྲོག་
གཅོད་ཀྱི་སྡིག་དང་བྲལ་བའི་རལ་གྲི་གཅིག་བཅས་ཡོད་པས་དྲིན་ཅན་བླ་མ་
ཁྱེད་ཀྱིས་བརྩིས་བཞེས་ཡོད་པ་ཞུ” ཞེས་ཞུས་པས་འདིར་ཡོད་ཀྱི་མི་ཚང་མས་
ཁྲེལ་བགད་ཀྱིས་འུར་སྒྲ་དིར་བས་བླ་གྲྭ་རྣམས་ཀྱང་མ་འདོད་པའི་རྣམ་འགྱུར་
མང་པོ་བསྟན་ནས་ཆོས་པའི་ཡོ་ཆས་རྣམས་བསྡུས་ཏེ་དངོས་པོ་དེ་ཚོར་མིག་
ཀྱང་མ་བལྟས་པར་ཡིད་མ་རངས་བཞིན་དུ་ལོག་དགོས་བྱུང་།
ཨ་ཉ་རྫ་ཉ་རྦ་ཉ།
གནའ་སྔ་མོ་ཞིག་ན་ ཕྱུག་པོའི་བུ་ གཅིག་ དང་དབུལ་པོའི་བུ་ གཅིག་
འབྲིང་པའི་བུ་གཅིག་བཅས་གསུམ་ཡོད། དེ་གསུམ་ཆུང་ནས་མཐུན་པའི་
གྲོགས་སུ་བསྒྲིགས་ནས་ཡོད་པས་ཉིན་ཞིག་ཁོང་གསུམ་ཉ་ཤ་བཟའ་འདོད་པས་
མི་གསུམ་ནས་ཉ་གཅིག་ཟིན་ཏེ་ཉ་དེ་གསོད་མཚམས་སུ་བུ་གསུམ་ཁ་མ་འཆམ་
པར་ཕྱུག་པོའི་བུས་ཉའི་སྲོག་མགོ་ན་ཡོད་པས་གྲི་མགོ་ལ་རྒྱུག་དགོས་ཟེར།
279



དབུལ་པོའི་བུས་ཉའི་སྲོག་མཇུག་མར་ཡོད་པས་མཇུག་མ་བྲེག་དགོས་ཟེར།
འབྲིང་པའི་བུས་ཉའི་སྲོག་སྐེད་པར་ཡོད་པས་གྲི་རྩེ་སྐེད་པར་བསྐྲུན་དགོས་ཞེས་
བཤད། མཐར་ཉ་སྲོག་གང་ན་ཡོད་མེད་ཉ་དེ་གློད་དེ་བུ་གསུམ་ཀས་བདེན་
ཐག་ཆོད་ཆེད་སང་ཉིན་བླ་མར་ཉ་སྲོག་གང་ན་ཡོད་མིན་བཀའ་ལུང་ཞུ་བར་
འགྲོ་ཞེས་ཐག་བཅད། །
དབུལ་པོའི་བུ་དེས་སྔོན་ལ་བླ་མའི་མདུན་དུ་བཅར་ནས་འབྱུང་རྐྱེན་
རྣམས་བཤད་རྗེས་ཉ་སྲོག་མཇུག་མར་ཡོད་པའི་བཀའ་ལུང་ གནང་རོགས་
གནང་ཞེས་ལུག་མ་མོ་ལུག་གུ་དང་བཅས་པ་བླ་མར་ཕུལ། དེ་རྗེས་འབྲིང་པའི་
བུ་དེས་བླ་མའི་སྐུ་མདུན་དུ་བཅར་ནས་སྔོན་གྱི་འབྱུང་རྐྱེན་རྣམས་བཤད་རྗེས་
ཉའི་སྲོག་སྐེད་པར་ཡོད་པ་མཁྱེན་ཅེས་བླ་མར་རྟ་དཀར་པོ་གཅིག་ཕུལ་བ་དང་།
ཡང་དེ་རྗེས་ཕྱུག་པོའི་བུ་དེས་ཀྱང་བླ་མའི་གམ་དུ་བསྐྱོད་ནས་སྔར་ལྟར་འབྱུང་
རྐྱེན་རྣམས་བཤད་རྗེས་ཉའི་སྲོག་མགོ་ན་ཡོད་པའི་བཀའ་ལུང་གནང་རོགས་
ཞེས་གསེར་ཐང་རྐྱལ་གང་ཕུལ་བ་རེད། དེ་ནས་སང་ཉིན་བུ་གསུམ་པོས་བླ་མ་
གདན་དྲངས་ནས་བཀའ་ལུང་ཞུ་སྐབས་སྔོན་ལ་དབུལ་པོའི་བུ་དེས་བླ་མར།
རིན་པོ་ཆེ་མཁྱེན་མ་མོས་ལུག་གུ་སྐྱོང་བ་བཞིན་གྱི་བྱམས་སྐྱོང་གནང་རོགས་
གནང་ཞུས། འབྲིང་པའི་བུ་དེས་སྐྱབས་སུ་ཆེ། རྟ་དཀར་པོས་ཆུ་རབ་བཅད་
པ་ལྟར་དྲང་པོའི་བཀའ་ལུང་ཡོད་པ་ཞུ་ཅེས་བཤད་མ་ཐག་ཕྱུག་པོའི་བུ་དེས་བླ་
མར་གསེར་ས་འོག་ཏུ་སྦས་ཀྱང་འོད་ནམ་མཁར་འཕྲོས་པ་བཞིན་གྱི་བཀའ་
ལུང་ཡོད་པ་མཁྱེན་ཞེས་ཞུས་པར་བླ་མ་དེས་མ་གཞི་ད་ག་རང་རེད། ཉ་ལ་ཨ་
ཉ་རྫ་ཉ་རྦ་ཉ་གསུམ་ཡོད། རྫ་ཉའི་སྲོག་སྐེད་པར་ཡོད། ཨ་ཉའི་སྲོག་མགོ་ན་
ཡོད། སྦ་ཉའི་སྲོག་མཇུག་མར་ཡོད། ཡིན་ནའི་ད་རེས་ཁྱེད་རང་ཚོས་ཟིན་
པའི་ཉ་དེ་ལ་སྲོག་མེད་པས་གྲི་གང་དུ་བསྣུན་ཡང་ཤི་གི་རེད་ཅེས་ལབ་ཏེ་ལོག་
ཕྱིན་ནོ། །
280



རི་བོང་བློ་ལྡན།
གནའ་སྔ་མོ་སྔ་མོ་རྩྭ་སྣ་ཆུ་སྣ་འཛོམས་པའི་སྤང་རིའི་ཁྲོད་དུ་གླུ་བ་ཨ་མ་
གཅིག་གིས་རང་གི་གཅེས་པའི་གླ་ཕྲུག་ཁྲིད་དེ་སྤང་རིའི་ལོགས་སུ་རྩྭ་བཟའ་
བའི་སྐབས་གློ་བུར་དུ་སྤྱང་ཀི་ཞིག་རྒྱུགས་ཡོང་ནས་གླ་ཕྲུག་དེ་བཟས་པས་གླུ་བ་
ཨ་མ་ཁོང་ཁྲོ་ཆེན་པོ་ལངས་ནའང་དགྲ་ཤ་ལེན་མ་ཐུབ། དེས་ན་གླུ་བ་ཨ་མ་
སེམས་སྡུག་གིས་མནར་ནས་མིག་ཆུ་ལྷུང་ལྷུང་དུ་འཛགས་པའི་སྐབས་དེར་ལི་
བོང་ཞིག་ས་དེར་སླེབས་ནས་ཨ་ཙིཨ་ཙི་གླ་མོ་ལགས། ཁྱེད་སེམས་སྡུག་དེ་ཙམ་
བྱེད་དགོས་པའི་རྒྱུ་མཚན་གང་ཡིན་ཞེས་དྲིས་པས། གླ་མོས་ཡིད་ཤིན་ཏུ་སྐྱོ་
བའི་ངང་རང་གི་ཕྲུ་གུ་སྤྱང་ཀིས་བཟས་པའི་གནས་ཚུལ་བཤད་ནས་རི་བོང་ལ་
དགྲ་ཤ་ལེན་རྒྱུའི་སྐྱབས་བཅོལ་བྱས། རི་བོང་གླ་མོ་ལ་སྙིང་རྗེ་ཆེན་པོ་སྐྱེས་ནས་
དེ་ནི་ལོས་ཡིན། སྔོན་ལ་ངས་སྤྱང་ཀི་རྔོ་སྐྱེ་ཁོ་འཚོལ་བར་ཕྱིན་ཆོག་ཟེར་ནས་
བསྐྱོད་དོ། རི་བོང་སྤྱང་ཚང་དུ་བསྐྱོད་པས་སྤྱང་ཀི་ཨ་མ་བསྡད་མེད་ཅིང་སྤྱང་
ཕྲུག་གསུམ་རྩེད་མོ་རྩེད་བཞིན་ཡོད། རི་བོང་གིས་སྤྱང་ཕྲུག་ཚོར་ཨ་མ་གང་དུ་
ཕྱིན་སོང་ངམ་ཞེས་དྲིས་པས་སྤྱང་ཕྲུག་རྒན་པོ་དེས་ཨ་མ་ཟས་འཚོལ་བར་ཕྱིན་
སོང་ཟེར། དེ་ནས་རི་བོང་གིས་དེ་རིང་ང་གླ་བའི་དགྲ་ཤ་ལེན་མཁན་ཡིན། ཨ་
མ་དེ་རིང་བསྡད་མེད་ན་སང་ཉིན་ཡོང་གི་ཡིན་ཟེར་ནས་ལོག
དགོང་མོར་སྤྱང་ཕྲུག་གིས་ཨ་མར་གནས་ཚུལ་བཤད་པས་སྤྱང་ཀི་ཨ་
མས་“ ཧེ་་་༌ཁོས་དགྲ་ཤ་ལེན་དུས་ཉི་མ་ནུབ་ནས་ཤར་བ་རེད་ཟེར། ཕྱི་ཉིན་
སྤྱང་ཀི་ཨ་མ་སྒོ་རྒྱབ་ཏུ་ཡིབ་ནས་བསྡད། །
ཞོགས་པ་རི་བོང་ཡོང་ནས་སྤྱང་ཚང་གི་སྒོ་འཛུལ་མ་ཐག་སྤྱང་ཀིས་སྒོ་
281



བཀག་ནས་ཧ་ཧ་་་ ད་ཁྱོད་ཀྱིས་དགྲ་ ཤ་ ལེན་ དང་ཞེས་བཤད་པ་དང་དུས་
མཚུངས་རི་བོང་ལ་མཆོངས། རི་བོང་གཟུགས་ཆུང་ཡང་སྤྱང་གྲུང་ལྡན་པས་
སྤྱང་ཀིའི་ཕྱོགས་འོག་ནས་ཤོར་ཏེ་བྱ་འཕུར་བ་ལྟར་ཕྱི་ལ་བྲོས། སྤྱང་ཀིས་རི་བོང་
དེད་ནས་རྗེས་ཟིན་གྲབས་བྱེད་དུས་རི་བོང་གིས་ཁུང་བུ་ཆུང་ཆུང་ཞིག་ནང་
འཛུལ། ཁུང་བུ་དེ་ནི་ཤར་ནས་འཛུལ་ཏེ་ནུབ་ལ་དོན་ས་ཡོད་པས་རི་བོང་ལམ་
སེང་ནུབ་ཕྱོགས་སུ་དོན། སྤྱང་ཀིས་རི་བོང་གི་རྗེས་སུ་ཤུགས་ཀྱིས་འཛུལ་བས་
ཁོའི་གཟུགས་སྟོད་ཐར་ཡང་སྨད་མ་ཐར་བར་ཕྱིར་བཤིགས་བྱས་ཀྱང་བྱེད་མི་
ཐུབ་པའི་སྐབས་དེར་རི་བོང་གིས་རྒྱབ་ནས་རྡོ་མང་པོ་ཞུས་པས་སྤྱང་ཀི་ན་ཟུག་
མ་བཟོད་པར་ཡར་ཇི་ཙམ་འཛུལ་བ་དེ་ཙམ་དམ་དུ་ཕྱིན་ནས་མཐར་དབུགས་
ཆད་དོ། །
ཤྭ་ཕོ་བཀྲིས་དར་རྒྱས་དང་ཤ་མོ་བསོད་ནམས་པད་འཛོམས།
སྔོན་མ་སྣེ་གདོང་རྫོང་གི་གླང་ཆེན་རི་བོའི་སྟེང་དུ་སྐྱེ་ས་མཐིལ་ནས་ཡིན་
པའི་ཞྭ་ཕོ་བཀྲིས་དར་རྒྱས་ཟེར་བ་དང་སྐྱེ་ས་མོན་ནས་ཡིན་པའི་ཞྭ་མོ་སངས་
རྒྱས་ཀྱི་རྣམ་སྤྲུལ་བསོད་ནམས་པད་འཛོམས་ཟེར་བ་གཉིས་ཡོད། ཉིན་ཞིག་
ཤྭ་ཕོ་བཀྲིས་དར་རྒྱས་ཀྱིས་ ཤྭ་མོ་བསོད་ནམས་པད་འཛོམས་ལ་གླུ་འདི་ལྟར་
བླངས་སོ། “ ཤུ་མོ་ཟེར་བ་བསོད་ནམས་པད་འཛོམས་ཁྱོད། ཁྱོད་ལ་རྩྭ་
གཅིག་བཟའ་བའི་ཟ་རོགས་མི་དགོས་ སམ། ཚུ་ གཅིག་འཐུང་བའི་འཐུང་
རོགས་མི་ དགོས་ སམ། དགོང་ མོ་ ཉལ་ བའི་ ཉལ་ རོགས་ མི་ དགོས་ སམ།
ཞོགས་པ་ལངས་བའི་ལངས་རོགས་མི་དགོས་སམ།” ཞེས་ཟེར་བས་ ཤྭ་མོ་
བསོད་ནམས་པད་འཛོམས་ནས་གླུ་ལན་འདི་ལྟར་ཞིག་འབུལ་བ་ལ། “ ང་ལ་
རྩྭ་གཅིག་བཟའ་བའི་ཟ་རོགས་མི་དགོས། རྩྭ་གཅིག་བཟའ་ན་སྤངས་གཞོང་
282



བདེ་མོ་ཡོད། ང་ལ་ཆུ་གཅིག་འཐུང་ན་འཐུང་རོགས་མི་དགོས། ཆུ་གཅིག་
འཐུང་ན་རྫ་ཆུ་གསེར་མོ་ཡོད།” ཅེས་བླངས་པ་དང་ཞྭ་ཕོ་ལ་ཁ་ཡ་མ་བྱས་པར་
རྡུལ་འཚུབ་བེར་ཕྱོགས་གཞན་དུ་རྒྱུགས་སོ།
འོན་ཀྱང་ལས་ཀྱི་རླུང་གིས་སྐུལ་ནས་མཐའ་མར་ཁོ་གཉིས་ཁྱོ་ཤུག་ཏུ་
གྱུར་པ་དང་མི་རིང་བར་ཁོང་གཉིས་འདུས་པ་ལས་ཤྭ་ཕྲུག་ཀརྨའི་སྨིན་དྲུག་ཟེར་
བ་སྐྱེས་སོ། དེ་ལྟར་ཁོ་གསུམ་པོ་རྩ་ཆུ་མཉམ་བཟའ་མཉམ་འཐུང་བྱས་ནས་
བདེ་བར་གནས་མུར་ཉིན་ཞིག་ ཤུ་མོ་བསོད་ནམས་པད་འཛོམས་ལ་རྨི་ལམ་
ངན་པ་ཞིག་རྨིས་པས་ཤྭ་མོས་ཤྭ་ཕོ་བཀྲིས་དར་རྒྱས་གཉིད་ལས་བསད་པའི་གླུ་
འདི་ལྟར་བླངས་སོ། “ ཤཱ་ཕོ་བཀྲ་ཤིས་དར་རྒྱས་མར་ལ་མ་ཉལ་ཡར་ལ་ལོངས།
མདང་དགོང་ཉལ་བའི་རྨི་ལམ་ལ། ཤར་ནས་ཁྱི་བརྒྱ་ཚར་ཅིག་གིས་འུ་འུ་ཟེར་
བ་རྨིས། ནུབ་ནས་ཁྱི་བརྒྱ་ཚར་ཅིག་གིས་འུ་འུ་ཟེར་བ་རྨིས། ཤཱ་པགས་ཐང་ལ་
བཀྲམ་པ་རྨིས། ཤཱ་མགོ་ལ་རྩེ་ལ་བཙུགས་པ་རྨིས། ཁྲག་གི་གཡུ་མཚོ་འཁྱིལ་བ་
རྨིས། རྒྱུ་མའི་གདང་ལིང་བཏང་བ་རྨིས། ཚིལ་ལུས་བུམ་ཆུང་བཞེངས་པ་
རྨིས། ཞེས་ཟེར་བས་ཤྭ་ཕོ་བཀྲིས་དར་རྒྱས་ཀྱིས་དངངས་སྐྲག་ཅི་ཡང་མེད་
པར་ལན་འདི་ལྟར་འདེབས་སོ། “ ཚུར་རུ་གསོན་དང་ཤྭ་མོ་ཟེར་བ་བསོད་
ནམས་པད་འཛོམས་ཁྱོད། སྐྱེ་དམན་ཁ་དེ་ཆུ་ཡི་གཉེར་མ་ཡིན། གཉེར་མ་ད་
ལྟ་ཡོད་ཀྱང་ད་ལྟ་ཡལ། སྐྱེ་དམན་ཁ་དེ་ཐལ་བའི་ལག་རྩེད་ཡིན། རི་མོ་ད་ལྟ་
ཡོད་ཀྱང་ད་ལྟ་ཡལ།” ཞེས་ཟེར་ནས་ཤྭ་མོའི་ཁ་ཏ་ལ་མ་ཉན་པར་ཉལ་བསྡད་
པས་མི་རིང་བར་དེ་ཁུལ་དུ་ཁྱི་ར་དགོན་པོ་རྡོ་རྗེ་ཞེས་པ་ཡོད་པ་དེས་ཁྱི་གསུམ་
འཁྲིད་ནས་རྔོན་རྒྱག་པར་ཡོང་བ་དང་ཕྲད་པས་ཤྭ་ཕོ་དང་ཞྭ་མོ་གཉིས་སྔོན་ལ་
བསད་པ་དང་ཤུ་ཕྲུག་ཀརྨའི་སྨིན་དྲུག་ཀྱང་གསོད་གྲབས་བྱེད་དུས་ཤྭ་ཕྲུག་གི་
མིག་གཉིས་ནས་མཆི་མ་རྡོག་གཉིས་བཏང་སྟེ་ཁྱི་ར་དགོན་པོ་རྡོ་རྗེ་ལ་ང་མ་ཤི་
གོང་དུ་ སྨོན་ལམ་ཚིག་ གསུམ་རྒྱག་ཏུ་འཇུག་རོགས་ཟེར་བས་དེ་དོན་ ཁས་
283



བླངས་པ་དང་ ཤྭ་ཕྲུག་ནས་སྨོན་ལམ་འདི་ལྟར་འདེབས་སོ། ཤཱ་ཕོ་ཟེར་བ་
བཀྲིས་དར་རྒྱས་ཁྱེད། ད་རེས་མི་ཚེ་འདི་ལས་བྱུང་མ་སོང་། སྐྱེ་བ་མྱང་སྟོད་
རི་ནང་གཞུང་། དཔོན་པོ་སྒྲ་ཆེན་མཆོག་ལ་སྐྱེ་བ་ཤོག ཤུ་མོ་ཟེར་བ་བསོད་
ནམས་པད་འཛོམས་ཁྱེད། འཇང་ཕད་ཁུད་ཡུལ་གྱི་སྣང་ས་མཆོག་ལ་སྐྱེ་བ་ཤོག
ང་ཤྭ་ཕྲུག་ཀརྨའི་སྨིན་དྲུག་ཟེར་མཁན་འདི། སྲས་ལྷའུ་དར་པོར་སྐྱེ་བ་ཤོག
ཅེས་སྨོན་ལམ་འདེབས་ཚར་བ་དང་ཤ་ཕྲུག་ཀྱང་བསད་དོ། } །
(ད་ལྟའི་གླང་ཆེན་རི་བོའི་རྩེ་མོ་དམར་པོ་ཆགས་པ་ཡང་ཤྭ་བ་བསད་པའི་ཁྲག་རྒྱུགས་པ་ལས་བྱུང་
བ་དང་གླང་ཆེན་རི་པོའི་ནུབ་ངོས་རི་གམ་དུ་སྔོན་མ་བུམ་པ་ཞིག་ཡོད་པ་ཤྭ་བའི་ཚི་ལུས་བཞེངས་ཟེར།
འོན་ཀྱང་ད་ལྟ་དེ་གར་གསང་སྤྱོད་གཅིག་ལས་བུམ་པ་མཐོང་རྒྱུ་མི་འདུག དེ་མིན་སྔོན་མ་གླང་ཆེན་རི་
པོའི་ཤེད་མོ་ལ་རྩེར་ཤྭ་བའི་མགོ་གཅིག་ཡོད་པ་ཡང་ཤྭ་བའི་མགོ་ཡིན་ཟེར། ད་ལྟའི་སྣེ་གདོང་གྲོང་ལྷན་
རྒྱུད་ཀྱི་ཐང་གཞོང་དེ་ནི་ཤ་པགས་ཐང་ལ་བཀྲམ་པ་ལས་བྱུང་ཞེས་དམངས་ཁྲོད་དུ་ཤོད་སྲོལ་འདུག）
བུ་ལྐུགས་པ།
སྔོན་མ་རྨོ་བོ་ཞིག་ལ་བུ་སྐུགས་པ་གཅིག་ཡོད་པས་རྨོ་བོ་དང་བུ་གཉིས་
ལ་དུས་རྒྱུན་གྱོན་རྒྱུ་ཟ་རྒྱུ་ཡག་པོ་མེད་རུང་གསེར་གྱི་ཊམ་ཀ་གསུམ་ཡོད། བུ་
ལྐུགས་པ་དེས་ཉིན་ཞིག་ཨ་མར་ཚོང་རྒྱག་པར་འགྲོ་གི་ཡིན་ཞེས་བཤད་པས་རྨོ་
བོ་ནས་གསེར་ཊམ་ཀ་གསུམ་པོ་དེ་བུ་ལ་བསྐུར་ནས་འཚོང་བར་བཏང་། བུ་
ལྐུགས་པ་ཕྱིན་ཕྱིན་ནས་མི་ཚང་གཅིག་གི་སྒོ་འགྲམ་སླེབས་པ་དང་མི་ཚང་དེའི་
སྦྱིན་བདག་གིས་ཞི་མི་གཅིག་བཟུང་ནས་ཉེས་རྡུང་ཚད་མེད་བཏང་མཐོང་བས་
བུ་ལྐུགས་པ་སྙིང་རྗེ་ཚད་མེད་སྐྱེས་ཏེ་སྦྱིན་བདག་དེའི་ས་ནས་ཞི་མི་དེར་གསེར་
སྲང་གཅིག་སྤྲད་ནས་ཉོས་ཏེ་སོང་སོང་བས། ཕྲུ་གུ་མང་པོ་ཞིག་གིས་ཁྱི་ཕྲུག་
གཅིག་ལ་ཉེས་རྡུང་བཏང་བ་མཐོང་བས་ཡང་བུ་སྐྱུགས་པས་ཕྲུ་གུ་དེ་རྣམས་ལ་
གསེར་སྲང་གཅིག་སྤྲད་དེ་ཁྱི་ཕྲུག་དེ་ཉོས། དེ་ལྟར་བུ་ལྐུགས་པས་ཁྱི་དང་ཞི་མི་
284



འཁྲིད་ནས་འགྲོ་མུར་མཚོ་གཅིག་གི་འཁྲིས་སུ་སླེབས་པ་དང་དེ་གར་ཉ་པ་ཁ་
ཤེས་དང་ལུག་རྫི་གཅིག་ཡོད་པས་བུས་ལུག་རྫིའི་ས་ནས་ལུག་གཅིག་ཉོས་པར་
གསེར་སྲང་གཅིག་སྤྱད། དེ་ནས་བུ་ལྐུགས་པས་ཉ་པའི་འགྲམ་དུ་སླེབས་པ་
དང་ཉ་པ་ཚོས་ཉ་ཆེན་གཅིག་ཟིན་ཡོད་པ་དེ་ཁ་གདང་ཙམ་གང་ཙམ་བྱས་
ནས་བསྡད་ཡོད་པ་མཐོང་པས་བུ་ལྐུགས་པ་སྙིང་རྗེ་ཆེན་པོ་སྐྱེས་ཏེ་ཉ་དེ་དང་
ལུག་བརྗེས་རྗེས་ཉ་དེ་མཚོ་ནང་དུ་གློད། །
དེ་ལྟར་བུ་ལྐུགས་པའི་གསེར་སྲང་གསུམ་ལ་གང་ཡང་མ་བྱུང་བས་ནང་
ལ་ལོག་ཚེ་ཨ་མས་གཤེ་གཤེ་བཏང་མི་ཡོང་ངམ་བསམ་ནས་མཚོ་འགྲམ་དུ་སྡོད་
མུར་ཉའི་རྒྱལ་པོས་བཏང་བའི་བློན་པོས་བུ་ཞུགས་པ་མཚོ་ནང་དུ་ཡོང་རོགས་
ཟེར་བས་བུས། “ སྐུགས་རྒྱལ་ང་ཡོང་གི་མིན” ཞེས་བཤད་པས་ཉའི་བློན་
པོས།“ གང་ཡང་ཡོད་པ་མ་རེད། ང་ཚོས་ཁྱེད་རང་སྒལ་པར་འཁྱེར་ནས་
འཁྲིད་ཆོག་ཁྱི་དང་ཞི་མི་ཡང་མཉམ་དུ་འཁྲིད་ན་འགྲིག་པས་སེམས་འཁྲལ་མི་
དགོས” ཞེས་བཤད་པས་བུ་ལྐུགས་པ་མཚོ་ནང་དུ་ཕྱིན། ཉའི་རྒྱལ་པོས་“ བུ་
ཁྱོད་ཀྱིས་ངའི་སྲོག་སྐྱབས་པའི་བཀའ་དྲིན་གསོལ་ཆེད་ངས་ཁྱེད་རང་ལ་གང་
དགོས་ཀྱང་ཕུལ་ཆོག་ཅེས་བཤད་དེ་གསེར་གྱི་གའུ་གཅིག་སྤྲད་པ་དང་དེ་མི་ལ་
མ་སྟོན་རང་ལ་གང་དགོས་སྨོན་ལམ་བརྒྱབ་ན་འདི་ནས་ཡོང་གི་རེད་ཅེས་
བཤད། བུ་སྐྱུགས་པས་གསེར་གྱི་གའུ་འཁྱེར་ནས་རང་ཁྱིམ་དུ་ལོག ཉའི་རྒྱལ་
པོས་ཟེར་བ་ལྟར་གའུ་དེ་ལ་སྨོན་ལམ་གང་བརྒྱབ་པ་ཚང་མ་ཡོང་གི་ཡོད་པས་བུ་
ལྐུགས་པ་དང་རྨོ་བོ་གཉིས་ཀྱི་འཚོ་བ་ཉིན་རེ་བཞིན་ཇེ་ཡག་ཏུ་སོང་བ་སྤུན་
མཆེད་རྣམས་ཀྱིས་མཐོང་བས་ཨ་མའི་གཅེན་མོ་ཞིག་ཡོད་པ་དེའི་བསམ་པར་
སྔོན་མ་ཁོ་གཉིས་ལ་ལྟོ་བཟའ་ཡས་ཙམ་ཡང་མེད་པར་དེང་སང་ཡག་པོ་འདི་
འདྲ་གང་ཡིན་ནམ་སྙམ་ནས་ཇ་ཆང་འཁྱེར་ནས་བུ་ལྐུགས་པ་དང་རྨོ་བོ་གཉིས་
ཀྱི་ནང་དུ་ཕྱིན་པ་དང་། “ ཁྱེད་གཉིས་འཚོ་བ་ཡག་པོ་དེ་འདྲ་གང་འདྲ་བྱས་
285



ནས་བྱུང་ངམ།” ཞེས་དྲིས་པས་བུ་སྐྱུགས་པས་སྔ་ཕྱི་བར་གསུམ་གྱི་འབྱུང་
ཁུངས་རྣམས་སྦ་གསང་མེད་པར་བཤད་པ་དང་གསེར་གྱི་གའུ་དེ་ཡང་བསྟན་
པས་གཅེན་མོས། “ གའུ་དེ་ནག་པོ་ཆགས་འདུག་པས་ངས་འཁྲུས་ནས་སྤྲད་
ཆོག ཅེས་གའུ་དེ་རང་ཁྱིམ་དུ་འཁྱེར་ནས་གའུ་དེ་དང་འདྲ་བ་ཞིག་བུ་ལྐུགས་
པར་སྤྱད་པ་དང༌། “ ད་ཆ་ཁྱོད་ཚོ་ལྟོ་གོས་ཡག་པོ་འདུག་པས་སྐྱིད་པོ་བྱས་
ནས་སྡོད།” ཅེས་བཤད་དེ་གའུ་ངོ་མ་དེ་མོ་རང་གིས་འཁྱེར་བས་བུ་ལྐུགས་པ་
དང་རྨོ་བོའི་འཚོ་བ་ཉིན་རེ་བཞིན་སྐྱོ་རུ་ཕྱིན་པ་དང་མཐར་སྔར་བཞིན་ཉམས་
ཐག་གནས་སུ་ལྷུངས་སོ། །
ཧམ་སེམས་ཅན། །
གནའ་སྔ་མོ་ཡུལ་ཞིག་ ལ་ གཟུགས་སྟོབས་ཆེ་བའི་གླང་པོ་ཞིག་ཡོད།
ཉིན་ཞིག་ཁོ་ལུང་པའི་ཕུ་ལ་ལྟོ་འཚོལ་བར་ཕྱིན། ཧ་ཅང་རྒྱ་ཆུང་བའི་གྲོག་ཆུང་
ཞིག་གི་འགྲམ་དུ་སླེབས་དུས་ཁོའི་བསམ་པར་གལ་སྲིད་གྲོག་ཆུང་འདི་གྲོལ་ན་
བཟའ་ཆ་ མང་པོ་ཞིག་རྙེད་སྲིད་སྙམ། ཁོས་རང་གཤིས་ངར་པོ་དང་དམ་
སེམས་ལ་བརྟེན་ནས་གྲོག་ཆུང་དེ་ལ་ཨུ་ཚུགས་བྱས་ནས་ཕྱིན། མདུན་ངོས་ཀྱི་
མ་བུ་རྒྱ་ཆུང་རུ་ཆུང་རུ་འགྲོ་ཡི་ཡོད་པ་དང་གླང་པོ་གཟུགས་སྟོབས་ཆེ་བའི་
རྐྱེན་གྱིས་ཕར་ཁ་སྐོར་མ་ཐུབ་ལ་ཚུར་ཡང་ཡོང་མ་ཐུབ་པར་དེ་གར་ཤི དེའི་
སྐབས་སུ་གཟུགས་སྟོབས་ཆུང་ཞིང་སེམས་པ་གཡོ་སྒྱུ་ཅན་གྱི་ཨ་ཅེ་ཝ་མོ་ཁྲ་ཆུང་
དེའི་ནང་དུ་ཡོང་པས་ཝ་མོས་གླང་ཆེན་ཤི་བའི་རོ་དེ་མཐོང་དུས་སེམས་པ་ཧ་
ཅང་དགའ་ནས་ཁོའི་བསམ་པར་ད་ཡིན་ན་ལོ་གསུམ་ཙམ་ལྡེངས་པའི་ཤུ་ཐོབ་
སོང་། ད་སྔོན་ལ་མགོ་བཟའ་འམ་ཡང་ན་མཇུག་མ་དེ་བཟའ་སྙམ། དེ་ནས་
ཁོས་མཇུག་མ་ནས་བཟས། ཝ་མོས་གང་ལ་ཡང་མ་ལྟོས་པར་ཧམ་སེམས་ཀྱིས་
286



བཟས་པས་སྟབས་མ་ལེགས་པ་ཞིག་ལ་ཁོ་གླང་པོའི་ནང་དུ་འཛུལ་ནས་མར་
དོན་མི་ཐུབ་པར་ཤི དེ་རྗེས་ཇག་པ་མི་བདུན་ཡང་གྲོག་ཆུང་དེའི་ནང་དུ་
སླེབས་ནས་གླང་ཆེན་གྱི་རོ་དང་ཝ་མོའི་རོ་ཐོང་བ་མ་ཟད་གླང་ཆེན་གྱི་རུས་པ་བ་
སོ་ཡིན་པ་ཤེས་ཏེ་ཕན་ཚུན་གྲོས་མོལ་བྱས་ཀྱང་གྲོས་ཁ་མ་མཐུན་པར་མཚོན་བྱ་
འཁྱེར་ནས་སྲོག་གཅོད་ཀྱི་འཛིང་མོ་བྱས་ནས་ཚང་མ་ཤི དེ་ཡང་དེ་ལྟར་ཏེ་
གཟུགས་སྟོབས་ཆེ་ཞིང་ངར་སྡོད་མ་ཆོད་ན་གླིང་ཆེན་ཤི་བའི་རོ་ལ་བལྟོས།
གཟུགས་སྟོབས་ཆེ་ཆུང་ཞིང་སེམས་པ་ཕུ་ན་ཨ་ཅེ་ཝ་མོའི་རོ་ལ་བལྟོས། མི་བརྒྱ་
སེམས་པ་མ་མཐུན་ན་ཇག་པ་མི་བདུན་གྱི་རོ་ལ་ལྟོས་ཞེས་པའི་དཔེ་ལྟར་རོ། །
མཆོད་གནས་གཉིས་ཀྱིས་ལུག་བརྐུས་པ།
སྔོན་མཆོད་གནས་གཉིས་ཡོད་པ་དེ་གཉིས་ཀྱིས་ཁྱིམ་ཚང་ཞིག་ནས་
ལུག་གཅིག་བརྐུས་པ་རེད། སང་ཉིན་དེར་མི་ཚང་དེའི་ཕ་རྒན་མཆོད་གནས་
རྐུན་མ་དེ་གཉིས་གདན་འདྲེན་ཞུ་བར་ཡོང་། མཆོད་གནས་གཉིས་སྡོད་སའི་
བྲག་ཕུག་དེའི་ནང་དུ་ཁོ་གཉིས་ཀྱིས་ལུག་བརྐུས་པ་དེ་བསད་ནས་རྒྱུ་མ་དང་
ནང་ཆས་དབྱེ་བ་ཕྱེ་གི་ཡོད་པའི་སྐབས་ཁོ་ཚོས་སྦྱིན་བདག་ཡོང་བ་མཐོང་བས་
དངངས་སྐྲག་ཆེན་པོ་སྐྱེས་ཏེ་བྲག་ཕུག་གི་སྒོ་ཡག་པོ་རྒྱག་རྒྱུ་མ་བྱུང་བར་མི་ཚང་
དེར་ཕྱིན། ཁྱིམ་ཚང་དེར་སླེབས་རྗེས་མཆོད་གནས་རྒན་པས་གཞོན་པ་དེར་
མཆོད་སྐད་ཀྱི་ཐོག་ནས་ང་གཉིས་ཀྱི་མཚམས་ཁང་གི་སྒོ་རྒྱག་རྒྱུ་མ་བྱུང་བས་
ཆོས་ཀྱི་ཡོ་ཆས་ཚང་མ་ལུས་ཡོད་པས་ཁྱེད་རང་ཕྱིན་ནས་མིག་གཅིག་བལྟ་བར་
སོང་ཞེས་བཤད་པས། མཆོད་གནས་གཞོན་པས་ཀྱང་ཕྱིན་པས་བྲག་ཕུག་གི་
སྒོ་འགྲམ་དུ་སླེབས་དུས་ཁྱི་ཞིག་ནང་དུ་འཛུལ་ཡོད་པ་དེས་རྒྱུ་མ་ཚང་མ་གཏོར་
བ་དང་ཚིལ་ལུ་ཚིལ་སྒོར་དེ་འཁྱེར། ཤ་ཁོག་གི་རྐང་པ་ནས་འཐེན་གྱི་ཡོད་པ་
287



མཐོང་བས་ཁོས་སྒོ་རྒྱབ་ཏུ་རྒྱུག་པ་ཞིག་ཡོད་པ་དེ་ཁྱི་དེར་ཐེངས་གསུམ་ཞུས་
པས་ཁྱི་དེ་ཁྱི་སྐྱག་རྡོག་པོ་དགུ་ཤོར་བ་དང་སྐད་ངན་མང་པོ་བརྒྱབ་ཏེ་བྱང་
ཕྱོགས་སུ་བྲོས་ནས་ཕྱིན། དེ་ནས་མཆོད་གནས་གཞོན་པས་སྒོ་ཡག་པོ་རྒྱབ་
ནས་མི་ཚང་དེར་ཕྱིན་པ་དང་མཆོད་གནས་རྒན་པའི་འཁྲིས་སུ་སླེབས་རྗེས་ད་
བྱས་མི་འདུག་དཔེ་བསགས་ཤག ང་གཉིས་ཀྱི་མཚམས་ཁང་ལ་རྐུ་མ་ཤོར་ཤག་
ང་གཉིས་ཀྱི་རྒྱུ་གླིང་ཁ་ལ་བལྟ་ཡས་མིན་འདུག་ལ་ཆོས་ཀྱི་འཁོར་ལོ་དེ་ཡང་
འཁྱེར་ཚར་འདུག་པས་མ་ཚད་ཤཱཀྱ་མུ་ནེའི་སྐུ་ལའང་ཐུག་ཙམ་ཐུག་ཙམ་བྱེད་
ཀྱི་འདུག་ཅེས་བཤད་པས་ཆོས་གནས་རྒན་པས་ཆོས་གནས་གཞོན་པར་ཁྱེད་
ཀྱིས་ཇི་ལྟར་བྱས་པ་ཡིན་ནམ་ཞེས་དྲིས་པས། མཆོད་གནས་གཞོན་པས་ངས་
ང་གཉིས་ཀྱི་སྒོ་རྒྱབ་ཏུ་ཡོད་པའི་ཆོས་འབྲུ་དེ་ནས་ལན་གསུམ་གཏོར་བས་རྐུ་མ་
ནི་ཚ་ཚ་ནག་པོ་དགུ་བཞེངངས་ཏེ་མ་ནེ་བརྒྱ་ཚར་བགྲངས་པ་དང་བྱང་ཕྱོགས་
པད་མའི་ཡུལ་ལ་བྲོས་ཕྱིན་སོང་ཟེར།
སྟག་དང་སེང་གེའི་སྒྲུང་།
གནའ་མོ་ནགས་ཚལ་སྟུག་པོ་ཞིག་གི་ཁྲོད་དུ་སྟག་ཅིག་ཡོད་པ་དང་
ནགས་ཚལ་དེའི་ཕུ་ཡི་གངས་ཁྲོད་དུ་སེང་གེ་དཀར་མོ་ཞིག་གནས་ཡོད། ཉིན་
ཞིག་ཁོ་གཉིས་སོ་སོ་ཟས་འཚོལ་བར་འགྲོ་བའི་ལམ་བར་དུ་ཕྲད་པས་སྟག་གིས་
སེང་གེར་བཤད་དོན། ཅོག་སེང་གེ་ལགས། འཇིག་རྟེན་འདིའི་སྟེང་དུ་གཅན་
གཟན་སྲོག་ཆགས་མང་པོ་ཡོད་པའི་ནང་ནས་སྐད་གྲོགས་དང་གཏུམ་དྲག་ཆེ་
ཤོས་ང་གཉིས་ཡིན་པས་ང་གཉིས་ཀྱི་ཟས་སུ་ཉིན་རེ་རེ་ལ་མི་རེ་ཟ་ཐུབ་པ་བྱུང་
ན་ཡག་པོ་ཡོད། མི་ཟེར་བ་ནི་སྤུ་མེད་པའི་དམར་ཧྲེང་ཡིན་སྟབས་ཟ་བདེ་པོ་
ཡོད་ལ་དེའི་ཤ་ཡང་སེམས་ཅན་གཞན་གྱི་ཤ་ལས་བྲོ་བ་ཞིམ་པ་ཡོད་ཅེས་བཤད་
288



པས། སེང་གེས་དེའི་ལན་དུ་ཁྱོད་རང་ཉིན་རེ་ལ་མི་རེ་བཟའ་རྒྱུ་ཡིན་ན་བཟོ་
ཞིག་ང་ནི་སེམས་ཅན་མི་ཞེས་པ་བཟའ་རྒྱུ་ཕར་བཞག་ཁ་ཡ་ཡང་བྱེད་ཀྱི་མིན།
སེམས་ཅན་མི་ཞེས་པ་དེ་ནི་རྒྱུན་དུ་གུམ་གུམ་འགྲོ་བ་ཙམ་ལས་དེར་ཐབས་བརྒྱ་
ཇུས་སྟོང་འདོན་རྒྱུ་ཡོད། དེ་མིན་ངའི་རྣ་ཅོག་ལ་ལྷ་སའི་ཁྲོམ་ལ་རྟག་ཏུ་སྟག་
པགས་འཚོང་རྒྱུ་མི་འདུག་ཅེས་པ་གོ་རྒྱུ་འདུག་པས་ཁྱེད་རང་མི་བཟའ་ཡས་
ཡིན་ན་བཟོ་ཞིག་ཅེས་བཤད། སྟག་གིས་དོན་དེར་སྣང་བ་དེ་ཙམ་མ་བཏང་
བར་ད་དུང་རང་ཉིད་གཏུམ་དྲག་ཆེན་པོ་ཡོད་པར་བསམ་ནས་མི་བཟའ་བར་
བསྐྱོད་པས་མཐར་ཁོས་མིའི་ཤ་བཟའ་ཡས་ཕར་ཞག་རང་གི་པགས་པ་དེ་ཡང་
ལྷ་སའི་ཁྲོམ་ལ་བཙོངས་སོང་ངོ༌། །
བུ་མོ་མཚོ་ནང་པད་མ།
གནའ་སྔ་མོ་མི་ཚང་ཕྱུག་པོ་ཞིག་ཡོད། དེར་བུ་མོ་རྒན་གཞོན་གསུམ་
ཡོད་པས་རྒན་པའི་མིང་ལ་སྐལ་བཟང་པད་མ་དང༌། འབྲིང་བའི་མིང་ལ་མེ་
ཏོག་པད་མ། ཆུང་བའི་མིང་ལ་མཚོ་ནང་པད་མ་ཟེར། བུ་མོ་སྤུན་གསུམ་ནི་
གྲོང་ཚོ་འདིའི་ནང་དུ་ལྷ་ཡི་སྲས་མོ་ལྟར་གཟུགས་བྱད་ཤིན་ཏུ་མཚར་པོ་ཡོད་
ཀྱང་རྒན་པ་སྐལ་བཟང་པད་མ་ནི་སྒྱིད་ལུག་ཚེ་ལ་ཧམ་སེམས་དང་ལྡན་པ། མི་
གཞན་ལ་སྙིང་རྗེ་དང་བྲལ་བ། འབྲིང་བ་མེ་ཏོག་པད་མ་ནི་འདོད་ཆགས་དང་
ཞེ་སྡང་གིས་ཁེངས་པ་ཞིག་ཡིན། ཆུང་བ་མཚོ་ནང་པད་མ་ནི་ཀུན་སྤྱོད་ཞི་ཞིང་
དུལ་བ། མི་གཞན་ལ་བྱམས་སེམས་ཆེ་བ། ཡུལ་མི་ཀུན་དང་མཐུན་པ་ཞིག་
ཡོད།
ལུང་པའི་ཕུ་རུ་བདུད་གདུག་རྩུབ་ཅན་ཨ་ཆུང་ཟེར་བ་ཞིག་ཡོད། དེ་
ལུང་པ་དེའི་ནང་ཡོང་བ་དང་དུས་མཚུངས་བུ་མོ་སྤུན་གསུམ་ཕ་མས་ཕྱི་ལ་ལྟོ་
289



བཟའ་བར་སྐད་བཏང་བ་བདུད་ཨ་ཆུང་གིས་གོ་ནས་ ཕྱུག་པོའི་སྒོ་སྲུབ་ནས་
བལྟས་པས་བུ་མོ་སྤུན་གསུམ་གྱི་མཛེས་སྡུག་ལ་སེམས་པ་རྦད་དེ་ཤོར་ཏེ་བདུད་
དེས་ཕོ་གསར་ཞིག་ལ་སྤྲུལ་ནས་བུ་མོ་གསུམ་གྱི་ནང་ནས་གཅིག་མནའ་མར་
སློང་དུ་ཡོང་། ཁོ་ཕྱུག་པོའི་ནང་དུ་སླེབས་རྗེས་བུ་མོའི་ཕ་མ་གཉིས་ལ་ང་ལ་
ཁྱེད་གཉིས་ཀྱི་བུ་མོ་གསུམ་གྱི་ནང་ནས་གཅིག་སྟེར་གནང་དང་ཞེས་བཤད།
ཕ་མ་གཉིས་ཀྱིས་ཁྱེད་ཀྱི་ཁྱིམ་གང་དུ་ཡོད། ཁྱིམ་གྱི་རྒྱུ་ནོར་ལོངས་སྤྱོད་ཅི་འདྲ་
ཡོད་ཅེས་དྲིས། བདུད་ཨ་ཆུང་གིས་ང་ཡི་ཁྱིམ་ནི་རི་ཡི་ཁུག་ཏུ་ཡོད། ནོར་
ལོངས་སྤྱོད་གང་ཡང་མེད་ཅེས་བཤད། བུ་མོའི་ཕ་མས་ནོར་ལོངས་སྤྱོད་མེད་ན་
ངའི་བུ་མོ་ག་ནས་སྟེར་ཞེས་བཤད་པས། བདུད་དེས་གལ་སྲིད་བུ་མོ་མ་སྟེར་
ནའང་འགྲིག་ངས་ཁྱེད་ཚོའི་ཡུལ་མི་ཚང་མ་གསོད་ཀྱི་ཡིན་ཞེས་བཤད་པས་ཕ་
མ་གཉིས་སྐྲག་སྟེ་མགྱོགས་མྱུར་བུ་མོ་གསུམ་ལ་སྐད་ཆ་འདྲི་བར་ཕྱིན། བུ་མོ་
རྒན་པ་གཉིས་ཀྱིས་སེམས་ཐག་བཅད་དེ་ངེད་གཉིས་ཁོའི་མནའ་མར་འགྲོ་ཡི་
མིན། གཅིག་ནས་ཁོ་ལ་ནོར་ལོངས་སྤྱོད་གང་ཡང་མེད་པ་དང་གཉིས་ནས་ཁོ་
ལ་དབང་ཆ་མེད་པས་མིང་གྲགས་གང་ཡང་མེད་ཅེས་བཤད། ཕ་མ་གཉིས་
ཀྱིས་སེམས་འཚབ་འཇིགས་སྐྲག་ངང་ནས་ཨུ་ཚུགས་མཐར་སྐྱེལ་བྱས་ཀྱང་བུ་མོ་
གཉིས་ཀྱིས་ཁ་ཡ་མ་བྱས་པས་ཕ་མ་གཉིས་ཀྱིས་བུ་མོ་ཆུང་བ་མཚོ་ནང་པད་མར་
སྔར་གྱི་ལོ་རྒྱུས་བཤད་རྗེས་མཚོ་ནང་པད་མའི་མིག་ནང་མཆི་ཞག་འཁོར་ནས་
ཕ་མ་གཉིས་ལ་ཁྱེད་གཉིས་སེམས་འཁྲལ་གནང་མི་དགོས། ཡུལ་མི་དང་ཕ་མ་
གཉིས་ཀྱི་ཆེད་དུ་མནའ་མར་བུ་མོ་ངས་ཕྱིན་ཆོག ཁོ་ག་ཚོད་དབུལ་ཡང་ངས་
ཕྱིན་ཆོག་ཅེས་བཤད་པས་ཕ་མ་ གཉིས་ དགའ་སྤྲོ་ སྐྱེས་ལ་སེམས་ཀྱང་སྡུག
ཉིན་གཉིས་པར་བདུད་ཨ་ཆུང་གིས་ཟ་ཡས་ཕྲན་ཙམ་དང་རྟ་གཅིག་བསྐུར་ན་
གཞན་གང་ཡང་མི་དགོས་ཞེས་བཤད་དེ་ལམ་དུ་བསྐྱོད། རི་ཁུག་གཅིག་ཏུ་
སླེབས་པ་དང་དེའི་འགྲམ་དུ་ཁྱིམ་ཡང་མཐོང་རྒྱུ་མེད། བུ་མོས་ཕར་བལྟ་ཚུར་
290



བལྟ་ཡུན་རིང་བྱས་རྗེས་གཞི་ནས་བྲག་ཕུག་ཞིག་མཐོང་། བུ་མོས་དངངས་
སྐྲག་དང་འཇིགས་སྣང་གིས་ཁྱོད་ཀྱི་སྡོད་གནས་གང་དུ་ཡོད་ཅེས་དྲིས། བདུད་
ཀྱིས་ངའི་ཁྱིམ་ཕ་གིའི་བྲག་ཕུག་དེ་རེད་ཟེར་བ་དང་བུ་མོ་པང་དུ་བཀྱག་ནས་
བྲག་ཕུག་ནང་ཁྱེར་ཕྱིན།
བྲག་ཕུག་འཛུལ་མ་ཐག་ཏུ་རུས་པ་དང་ཁྲག་གིས་ཁེངས་ཡོད། དེ་ནས་
ཡུད་ཙམ་ཕྱིན་རྗེས་འདོགས་ཁྱི་ཆེན་པོ་གཉིས་བཏགས་འདུག་པ་དང་དེ་ནས་
ཡར་ཕྱིན་རྗེས་རྒན་མོ་ཁ་ལ་སོ་མུ་ཏིག་ཙམ་ཡང་མེད་པ་སྐྲ་དུང་ལྟར་དཀར་བ་
མིག་གཡུ་ལས་སྔོ་བ་ཞིག་འཁར་བ་ལ་བརྟེན་ནས་བསྡད་ཡོད་པ་མཐོང་། བུ་མོ་
བྲག་ཕུག་ནང་འཚོ་བ་བསྐྱལ་ནས་ཟླ་གསུམ་སོང་བའི་ཉིན་ཞིག་བདུད་ཨ་ཆུང་
ཕྱི་ལ་ལྟོ་འཚོལ་བར་ཕྱིན་པའི་སྐབས་དང་བསྟུན་ཏེ་རྒྱུན་དུ་བུ་མོ་བྲག་ཕུག་ནང་
གི་སྒོ་ཆུང་གཅིག་ལ་བལྟ་བར་གཏོང་གི་མེད་པ་དེར་དེ་ཉིན་གསང་བའི་ངང་
ནས་ལྟ་བར་ཕྱིན། སྒོ་ཕྱེ་ནས་འཛུལ་མ་ཐག་ཏུ་བུ་མོ་ཤ་སྐམ་རུས་སྐམ་གསུམ་
ཡོད་པ་མཐོང་། དེའི་ནང་གི་བུ་མོ་གཅིག་གིས་ཁྱེད་རང་འདི་རུ་མ་སྡོད་
མགྱོགས་མྱུར་བྲོས་ནས་སོང་། གལ་སྲིད་བྲོས་མ་ཕྱིན་ན་ང་ཚོ་གསུམ་ལྟ་བུ་
ཆགས་རྒྱུ་རེད། སྔོན་མ་ང་ཚོ་གསུམ་ཡང་ཁྱེད་ལྟར་མཛེས་སྡུག་དང་ལྡན་པ་
ཞིག་ཡིན། བདུད་ཀྱིས་ཟིན་ནས་ཟླ་བ་བཞི་སོང་རྗེས་ང་ཚོའི་གཟུགས་པོའི་
སྟེང་ནས་ཞོགས་པ་ཁྲག་ཕོར་པ་གང་རེ་གང་རེ་འཐེན་གྱི་ཡོད། དེར་བརྟེན་ང་
ཚོ་ ཤ སྐམ་རུས་སྐམ་ཆགས་ སོང་ཞེས་བཤད། བུ་མོ་མཚོ་ནང་པད་མས་
དངངས་སྐྲག་ངང་བདུད་གདུག་རྩུབ་ཅན་དེ་ལྟོ་འཚོལ་དུ་ཕྱིན་ནས་ཡོང་གྲབས་
ཡོད། ང་གང་འདྲ་བྱས་ཏེ་བྲོས་སམ་ཞེས་དྲིས་པས། ཁྱེད་སེམས་ཁྲལ་མི་
དགོས་ང་ལ་འདི་རུ་རྒན་མོའི་པགས་པ་གྱོན་ཡས་ཡོད། ཁྱོད་རང་དེ་གྱོན་ནས་
བྲོས་སོང་ཞེས་ཟེར། བུ་མོས་ང་ཚོ་མཉམ་དུ་བྲོས་འགྲོ་ཟེར་ཡང་ང་ཚོ་ཤི་བ་དང་
ཁྱད་མེད། རང་བྲོས་སོང་ཞེས་བཤད། བུ་མོས་པགས་པ་མཚན་ཁུང་འོག་ཏུ་
291



སྦས་ནས་འཆམ་འཆམ་དུ་འགྲོ་བའི་ཚུལ་བྱས་ཏེ་ཕྱི་ལ་བསྐྱོད། བདུད་རྒན་མོ་
དེས་གང་ཡང་མ་བཤད་ལ་སྒོ་འགྲམ་གྱི་འདོགས་ཁྱི་དེ་གཉིས་པོས་ཀྱང་ཞི་ཞིང་
དུལ་བའི་ངང་ནས་བུ་མོར་ལྟས་ནས་བསྡད། བུ་མོས་མགྱོགས་མྱུར་ངང་ནས་
བྲག་ཕུག་ཕྱི་རོལ་དུ་པགས་པ་དེ་གྱོན། ལག་ཏུ་འཁར་བ་ཞིག་ཐོག་ཏེ་ཕྱིན།
ཡུད་ཙམ་ཕྱིན་རྗེས་བདུད་ཨ་ཆུང་ལྟོ་བཙལ་ནས་ལོག་ཡོང་བ་དང་འཕྲད།
བདུད་དེས་རྨ་གོག་གང་དུ་ཕྱིན་པ་ཡིན་ཞེས་དྲིས་པས་བུ་མོས་ལམ་སེང་ང་ལྟོ་
འཚོལ་དུ་སོང་བ་ཡིན་ཞེས་བཤད་པས་བདུད་ཨ་ཆུང་གི་བསམ་པར་རྨོ་གོག་དེ་
ལ་རུས་པ་ཙམ་ལས་བཟའ་རྒྱུ་མི་འདུག་སྙམ་སྟེ་རྔོག་རྒྱུག་གཅིག་ཞུས་ཏེ་ཕྱིན། །
བུ་མོས་འཇིགས་སྣང་དང་བཅས་ཏེ་གོམ་སྟབས་མགྱོགས་སུ་བཏང་།
བདུད་ཀྱིས་ཕྱི་བལྟས་སློག་ཏེ་བལྟ་དུས་ད་གིན་གོམ་པ་སྤོ་བར་དཀའ་ལ་ད་ལྟ་ནི་
ཤིན་ཏུ་ནས་མགྱོགས་པོ་དེ་འདྲ་འགྲོ་ཐུབ་ཀྱིས་ཅེས་ཐེ་ཚོམ་དང་བཅས་ཏེ་རྗེས་
འདེད་བཏང་། བུ་མོས་ཀྱང་བདུད་ཀྱིས་དེད་ཡོང་བ་ཤེས་ནས་ནུས་ཤུགས་
ཡོད་ཚད་ཀྱིས་རྒྱུགས་ཕྱིན། མཐར་ས་རུབ་ནས་བུ་མོ་དེ་ཁང་པའི་གྱང་གི་
ལོགས་ཤིག་ཏུ་གབ་ནས་བསྡད་པས་དཀའ་ལས་ཀྱིས་གཉིད་ཁུག གཉིད་ལས་
བསད་དུས་ཡིད་དུ་འོང་བའི་ཕོ་བྲང་ཞིག་གི་སྒོ་འགྲམ་དུ་སླེབས་པ་ཤེས་ནས་
ཡུད་ཙམ་སོང་རྗེས་ཕོ་བྲང་ནང་ནས་རྟ་རྫི་ཞིག་རྟ་ལ་ཆུ་སྦྱིན་པར་ཡོང་བ་མཐོང་
ནས་རྒན་མོ་དེས་རྟ་རྫི་ལགས་ལུང་པའི་སྦྱིན་བདག་ལ་ང་ཆུ་ལེན་པའམ་ཡང་ན་
གཡོག་ཞིག་ཏུ་འཇུག་རོགས་གནང་ཞེས་ཞུ་རོགས་ཟེར་བས་རྟ་རྫིས་ལོ་རྒན་མོ་
ཁྱེད་འདྲ་བས་ལས་ཀ་གང་ཡང་བྱེད་ཐུབ་ཀྱི་མ་རེད་ཅེས་བཤད་དེ་འགྲོ་རྩིས་
བྱེད་སྐབས་རྒན་མོས་ཐུགས་རྗེ་གཟིགས་ང་ལ་ལྟོ་གྲོད་པ་རྒྱགས་ཙམ་སྦྱིན་ན་གླུ་
ཚ་གང་ཡང་མི་དགོས་ཞེས་བཤད། རྟ་རྫིས་འོ་ན་རྒན་མོ་རང་འདི་གར་སྒུག་
ནས་སྡོད་ཅིག་ངས་མགྱོགས་མྱུར་རྒྱལ་པོ་ལ་སྐད་ཆ་འདྲི་བར་ཕྱིན་ཆོག་ཟེར་
ནས་རྟ་རྫི་རྒྱལ་པོའི་འགྲམ་དུ་ཕྱིན་ཏེ་རྒྱལ་པོ་རིན་པོ་ཚེ་ང་ཚོའི་སྒོ་འགྲམ་མར་ན་
292



ལས་གང་ཡང་བྱེད་མི་ཐུབ་པའི་རྒན་མོ་སྐྱོ་པོ་ཞིག་འདུག་པ་དེས་རྒྱལ་པོའི་ཕོ་
བྲང་ནང་དུ་ཆུ་ལེན་ཡས་སམ་གཞན་བྱེད་དུ་འཇུག་རོགས་ཞེས་ཨུ་ཚུགས་རྒྱག་
གི་འདུག་ཅེས་རྒྱལ་པོ་ལ་སྙན་སེང་ཞུས། རྒྱལ་པོས་འོ་ན་ཆུ་ལེན་དུ་འཇུག་ཤིག་
ཅེས་བཀའ་བཏང་། དུས་དེ་ནས་བཟུང་རྒན་མོ་རྒྱལ་པོའི་ཆུ་ལེན་བྱས། དུས་
ཚོད་ཡུན་རིང་ཅིག་སོང་རྗེས་རྟ་རྫིའི་བསམ་པར་རྒན་མོ་འདི་འདྲ་ཞིག་གིས་ཆུ་
སྣང་བ་མེད་པར་ཁྱེར་འགྲོ་ཡི་འདུག་དེ་ཡང་སྙིང་གང་འདྲ་ཁྱེར་གྱི་ཡོད་དམ་སྙམ་
ནས་རྒན་མོའི་རྗེས་སུ་ལྟ་བར་ཕྱིན། རྒན་མོ་ཆུ་འགྲམ་དུ་སླེབས་རྗེས་རྒན་མོ་ལ་
བརྫུས་པའི་བུ་མོས་པགས་པ་བཤུས་ཏེ་མགོ་བོ་དཀྲུས་པས་བུ་མོའི་མཛེས་སྡུག་
ལ་རྟ་རྫི་ཧང་སངས་ཏེ་མགྱོགས་མྱུར་རྒྱལ་པོའི་འགྲམ་དུ་སྙན་སེང་ཞུ་བར་
བསྐྱོད། རྟ་རྫིས་རྒྱལ་པོར། རྒྱལ་པོ་རིན་པོ་ཆེ་ངས་ཁྱེད་ལ་གཏམ་བཟང་ཞིག་
ཤོད་རྒྱུ་ཡོད། ང་ཚོའི་ཆུ་ལེན་མཁན་རྒན་མོ་དེ་ནི་དོན་དུ་ལྷའི་བུ་མོ་འདྲ་བ་ཞིག་
རེད་འདུག་ཟེར། དོན་དེར་རྒྱལ་པོ་ཡིད་མ་ཆེས་པར་འོ་ན་ང་གཉིས་སང་ཉིན་
མཉམ་དུ་བལྟ་བར་འགྲོ་ཞེས་བཤད། །
སང་ཉིན་དེར་རྒྱལ་པོ་དང་རྟ་རྫི་མཉམ་དུ་རྒན་མོའི་རྗེས་སུ་ལྟ་བར་ཕྱིན་
པས་རྒྱལ་པོའང་བུ་མོའི་མཛེས་སྡུག་ལ་ཡིད་མགུ་བར་གྱུར། སྐབས་དེ་དུས་
རྒྱལ་པོ་མནའ་མ་འདེམས་ཡས་ཀྱི་གྲ་སྒྲིག་བྱེད་ཀྱི་ཡོད་པས་ཉིན་བདུན་ནང་
ཚུད་དུ་ཡུལ་སྡེ་ཀུན་གྱི་བུ་མོ་མཛེས་མ་ཚང་མ་འཛོམས་ཏེ་རྒྱལ་པོའི་མནའ་མ་
འདེམས་ཡས་ཀྱི་བརྡ་ཐོ་བཏང་། དེའི་ནང་དུ་བུ་མོ་མཚོ་ནང་པད་མའི་ཨ་ཅག་
གཉིས་ཀྱང་གཟབ་འཆོར་ལེགས་པར་སྤྲས་ནས་ཡོང་ཡོད།
ཉིན་དྲུག་གི་ནང་དུ་རྒྱལ་པོས་མནའ་མ་འདེམས་མེད། ཉིན་བདུན་གྱི་
ཞོགས་པ་རྒྱལ་པོས་རྒན་མོ་དེ་ཡང་བསྐོངས་ནས་ངའི་རྟེན་འབྲེལ་གྱི་མཛད་སྒོ་
ཆེན་མོར་ཡོང་དགོས་ཞེས་བཤད། བུ་མོ་ཚང་མ་འཛོམས་རྗེས་རྒྱལ་པོས་ལག་
ཏུ་མེ་ཏོག་གི་ཕྲེང་འཁོར་ཁྱེར་ནས་བུ་མོ་ཡོངས་ཀྱི་མདུན་དུ་བསྐྱོད་པ་དང་མེ་
293



ཏོག་ཕྲེང་བ་དེ་རྒན་མོའི་སྐེ་ལ་གཡོགས་པས་གཡས་གཡོན་འབངས་མི་སེར་ཚང་
མ་དང་ཡབ་ཡུམ་གཉིས་ཀྱིས་འཕྱ་སྨོད་དང་ཁྲེལ་བགད་ཀྱིས་ཁེངས། རྒྱལ་པོས་
རྒན་མོ་འབངས་མི་སེར་ཡོངས་ཀྱི་མདུན་དུ་ཁྲིད་པ་དང་རྒན་མོའི་པགས་པ་
བཤུས་པས་འབངས་མི་སེར་རྣམས་བུ་མོའི་མཛེས་ཆོས་ལ་ཧ་ལས་སོ། །དེས་
ཡབ་ཡུམ་གཉིས་དགའ་བར་གྱུར། བུ་མོ་གཞན་རྣམས་དང་ཨ་ཅག་གཉིས་
ཕྲག་དོག་ གི་ མེ་ འབར། རྟེན་འབྲེལ་ གྱི་ མཛད་སྒོ་གཟབ་རྒྱས་ ཉིན་བདུན་
འཚོགས། དེ་རྗེས་རྒྱལ་པོ་ཡུལ་གཞན་དུ་ལས་ཀ་བྱེད་པར་ཕྱིན། མི་རིང་བར་
བུ་མོ་མཚོ་པད་མར་སྲས་དང་སྲས་མོ་མཚེ་མ་གཅིག་འཁྲུངས་པས་རྒྱལ་པོའི་
ཡབ་ཡུམ་དང་འབངས་མི་སེར་ཀུན་ཤིན་ཏུ་དགའ་བར་གྱུར། ལམ་སེང་རྒྱལ་
པོར་གཡོག་པོ་ཞིག་འཕྲིན་བཟང་སྐྱེལ་བར་བཏང་། ལམ་བར་གཡོག་པོ་འཕྲིན་
སྐྱེལ་བ་དེར་བདུད་ཨ་ཆུང་ཕྲད། བདུད་ཀྱིས་ཁྱོད་དགའ་པོ་དེ་འདྲ་བྱས་ནས་
གང་དུ་འགྲོ་ཞེས་དྲིས་པར་གཡོག་པོས་ང་རྒྱལ་པོར་འཕྲིན་སྐྱེལ་བར་འགྲོ་ཡི་
ཡིན་ཞེས་ལན་བཏབ། བདུད་ཀྱིས་ཁྱེད་རང་སྔོན་ལ་རྟ་ལས་བབ་ཏེ་མཆོད་
ཆང་གང་བཞེས་ཞེས་གཡོག་པོ་རྟ་ཐོག་ནས་བབ་རྗེས་ཨུ་ཚུགས་ཀྱིས་ཆང་མང་
པོ་བླུགས། གཡོག་པོ་དེའི་ཁུག་ནས་ཡི་གེ་བཏོན་ཏེ་བཟོ་བཅོས་འདི་ལྟར་
བརྒྱབ“ ང་གཉིས་ལ་མགོ་ཡོད་ཀྱང་སྨད་མེད་པའི་ཕྲུ་གུ་མཚེ་མ་ཞིག་སྐྱེས་བྱུང་
བས་གསོད་དམ་མི་གསོད།” ཅེས་བྲིས།།
གཡོག་པོ་རྒྱལ་པོའི་འགྲམ་དུ་སླེབས་རྗེས་ཡི་གེ་རྒྱལ་པོར་ཕུལ། རྒྱལ་
པོས་ཡི་གེར་བལྟས་རྗེས་ཕྲུ་གུ་མ་གསོད། དེ་གཉིས་ནི་ངེད་གཉིས་ཀྱི་ཤ་ལས་
མཆེད་པའི་ཕྲུ་གུ་རེད་ཅེས་པའི་ཡིག་ལན་བསྐུར། གཡོག་པོ་ཕྱིར་ལོག་པའི་
ལམ་བར་ཡང་བདུད་ཨ་ཆུང་ཕྲད་ནས་སྔར་གྱི་བྱ་ཐབས་སྤེལ་ཏེ་ཡི་གེ་འདི་ལྟར་
བཟོས།“ ཕྲུ་གུ་གང་སྐྱེས་རུང་ལམ་སེང་གསོད།” ཅེས་བྲིས། གཡོག་པོ་ཕོ་བྲང་
དུ་སླེབས་རྗེས་ཡི་གེ་ཡབ་ཡུམ་གཉིས་ལ་ཕུལ་བས་ཡབ་ཡུམ་གཉིས་དང་མཚོ་
294



ནང་པད་མས་ཡི་གེར་བལྟས་རྗེས་ཧ་ལས་ཧང་སངས། སེམས་སྡུག་གི་ངང་
ནས་ཕྲུ་གུ་ཡིད་དུ་འོང་བ་འདི་འདྲ་གཉིས་གསོད་ཟེར་བ་ནི་རྒྱལ་པོ་སྨྱོ་བ་མིན་
ནམ། ཡིན་ནའང་རྒྱལ་པོའི་བཀའ་ནི་སྡེ་གཟར་བབ་རྡོ་ཡིན་ཟེར་བས་ཐབས་
ནི་མེད། མཚོ་ནང་པད་མས་ཕྲུ་གུ་གཉིས་འཁྱེར་ནས་བྲོས་ཕྱིན། ལམ་བར་དུ་
བདུད་ཨ་ཆུང་དང་ཕྲད། བདུད་ཀྱིས་མཚོ་ནང་པད་མའི་པང་ནས་ཕྲུ་གུ་
གཉིས་འཕྲོག་སྟེ་བཟས། དེའི་སྐབས་སུ་རྒྱལ་པོ་རྟ་བཞོན་ཏེ་བུ་མོ་སྐྱབས་པར་
ཡོང་། རྒྱལ་པོས་སྐེད་པ་ནས་མདའ་བཏོན་ནས་བདུད་ལ་འཕངས་པས་བདུད་
ཨ་ཆུང་གི་སྙིང་ཁར་འཕོག་ནས་ཤི བདུད་ཀྱི་རོ་མེར་བསྲེགས་བཏང་ནས་ས་
དོང་རིམ་པ་དགུ་དྲུས་དེའི་སྟེང་མཆོད་རྟེན་ནག་པོ་ཞིག་བཞེངས་ཏེ་བདུད་
མཆོད་རྟེན་འོག་ཏུ་མནན། སྔོན་གྱི་བྱ་ངན་དེ་དག་ཚང་མ་བདུད་ཨ་ཆུང་གིས་
བྱས་པ་ཤེས་ཐུབ་པ་བྱུང་། དེ་ནས་བཟུང་འབངས་མི་སེར་ཚང་མ་འཚོ་བ་བདེ་
ཞིང་སྐྱིད་པའི་ངང་ནས་བསྐྱལ་རྒྱུ་བྱུང་།
བུ་མོ་མཛེས་ལྡན་ལྷ་མོ།
སྔར་ལུང་པ་གཅིག་ལ་རྒྱལ་པོ་ཞིག་ཡོད། རྒྱལ་པོའི་མིང་ལ་དོན་ཡོད་
ཟེར། དེ་ལ་སྲས་མོ་གསུམ་ཡོད། ཉིན་ཞིག་རྒྱལ་ཕྲན་ཡོངས་ཀྱི་བུད་མེད་ཚང་
མ་རྒྱན་གོས་དང་མཛེས་སྡུག་འགྲན་བསྡུར་བྱས་པ་རེད། དེའི་ནང་ནས་གོས་
ཡག་ཤོས་དང་མཛེས་ཤོས་ནི་རྒྱལ་པོའི་སྲས་མོ་གསུམ་པོ་ཡིན། བུ་མོ་གསུམ་
ཡབ་རྒྱལ་པོའི་དྲུང་དུ་སླེབས་རྗེས་ཡབ་རྒྱལ་པོས་བུ་མོ་རྒན་པ་མཛེས་ལྡན་
དབང་མོ་ལ་རྒྱལ་པོ་ཡོངས་ཀྱི་སྲས་མོ་དང་ཕྱུག་པོའི་སྲས་མོ་དེ་དག་གི་ནང་ནས་
མཛེས་ཤོས་དང་རྒྱུན་གོས་ཡག་ཤོས་ཁྱེད་བུ་མོ་གསུམ་ཡིན་པས་དེ་སུའི་བཀའ་
དྲིན་རེད་ཅེས་དྲིས་པར་བུ་མོས་དེ་ནི་ཡབ་རྒྱལ་པོ་དང་ཡུམ་གྱི་བཀའ་དྲིན་རེད་
295



ཅེས་ལན་བཏབ་པས་རྒྱལ་པོ་དགྱེས་ཚོར་ཆེན་པོ་བྱུང་།
དེ་རྗེས་རྒྱལ་པོས་བུ་མོ་འབྲིང་བ་མཛེས་ལྡན་ཡིད་འཕྲོག་དེ་གོང་བཞིན་
སྐད་ཆ་དྲིས་པས་བུ་མོས་ཀྱང་གཅེན་མོས་ཟེར་བ་ལྟར་ལན་བཏབ། མཐའ་མ་
བུ་མོ་ཆུང་བ་མཛེས་ལྡན་ལྷ་མོ་སྐད་བཏང་ནས་དྲིས་པས་བུ་མོས་དེ་དག་ང་ཚོས་
དཀའ་ལས་རྒྱབ་ནས་བྱུང་བ་རེད་ཟེར་བས་རྒྱལ་པོ་དང་བཙུན་མོ་ཁོང་ཁྲོ་རབ་
ཏུ་ལངས་ནས་བུ་མོ་ཆུང་བ་མཛེས་ལྡན་ལྷ་མོར་སྤ་ཕྲུག་གཅིག་པུ་བསྐུར་ནས་ཕྱི་
ལོག་ལ་ལྟོ་སློང་བར་རྒྱུག་ཅེས་རྒྱང་རིང་ཡུལ་གཞན་དུ་ཕུད། ལམ་བར་བུ་མོར་
སྤྲང་པོ་ལྟོ་སློང་མཁན་མདོག་ཉེས་བལྟས་པ་ཙམ་གྱིས་འཇིགས་སྣང་སྐྱེས་དགོས་
པ་ཞིག་ཐུག བུ་མོས་དེར་སྐྲག་སྣང་དང་སྐྱུག་བྲོ་མེད་པར་དེ་དང་མཉམ་དུ་ལྟོ་
སློང་བར་ཕྱིན། ཁོ་གཉིས་ཕྱིན་ཕྱིན་ནས་མདུན་གྱི་ཁྱིམ་ཚང་ཞིག་གིའགྲམ་དུ་
སླེབས། ཁྱིམ་ནང་བཟའ་ཟླ་གཉིས་ཕན་ཚུན་རྒྱུགས་རེས་བརྒྱབ་ནས་བསྡད་
ཡོད་པའི་སྐད་ཆ་བུ་མོས་ཐོས་པས་བུ་མོ་ཁྱིམ་དུ་འཛུལ་ནས་གནས་ཚུལ་དྲིས།
མཐར་བཟའ་ཚང་དེ་གཉིས་ཁ་བྲལ་རྒྱུའི་ཐག་བཅད་ཀྱང་ཁང་པ་དེ་སུས་བདག་
པོ་བྱེད་མིན་ཐག་ཆོད་མ་ཐུབ་བས་བུ་མོས་ཁང་པ་དང་སྤ་ཕྲུག་བརྗེས། སྤྲང་པོ་
དང་བུ་མོས་ཁང་པ་དེའི་ནང་བསྡད་རྗེས་བུ་དེས་ཕྱི་ལ་ལྟོ་སློང་བར་འགྲོ་ལ་བུ་མོ་
ནང་དུ་སྡོད་ཀྱི་ཡོད། ཉི་མའི་ཕྲེང་བ་དང་བསྟུན་ཏེ་རིམ་བཞིན་ཁོ་གཉིས་ཕྱུག་
པོར་གྱུར། འོན་ཀྱང་བུ་དེ་ཟླ་རེའི་ཚེས་བཅོ་ལྔ་ལ་ཡོང་བ་ལས་དེ་མིན་ཡོང་གི་
མེད། ཚེས་བཅོ་ལྔ་ལ་ཡོང་དུས་བུས་ཅ་ལག་མང་པོ་ཁྱེར་ཡོང་གི་ཡོད། ཡིན་
ནའང་ཟླ་བ་གཉིས་རིང་བུས་བུ་མོ་ཐུག་པར་མ་ཡོང་བས་བུ་མོ་སེམས་ཁྲལ་ཆེན་
པོ་བྱུང་ནས་རང་ཁྱིམ་གྱི་སྒོ་བརྒྱབ་ཏེ་བུ་བཙལ་བར་ཕྱིན། མཐར་ཤིང་ནགས་
སྟུག་པོ་ཞིག་གི་ནང་དུ་སླེབས་དུས་དོམ་ཕྲུག་གསུམ་འདུག་པ་དུག་སྦྲུལ་ཆེན་པོ་
ཞིག་གིས་ཟ་གྲབས་ཡོད་པ་མཐོང་བས་བུ་མོས་ལམ་སེང་རྡོ་ཆེན་པོ་ཞིག་བཀྱག་
སྟེ་དུག་སྦྲུལ་བསད་ནས་དོམ་ཕྲུག་གསུམ་སྐྱབས། ཡུད་ཙམ་ཞིག་སོང་རྗེས་
296



དོམ་པ་ཕ་དང་དོམ་ཨ་མ་ལྟོ་འཚོལ་བར་ཕྱིན་ནས་སླེབས་ཏེ་དོམ་ཕྲུག་གསུམ་གྱི་
འཁྲིས་སུ་བུ་མོ་ཞིག་ཡོད་པ་མཐོང་བས་ངར་ཤུགས་སྐྱེས་ནས་བུ་མོའི་ཐོག་ཏུ་
མཆོངས་གྲབས་བྱེད་སྐབས་དོམ་ཕྲུག་གིས་མཐོང་ནས་ལམ་སེང་མདུན་བཀག་
པ་དང་བུ་མོ་འདིས་ང་ཚོ་དུག་སྦྲུལ་གྱི་ཁ་ནས་སྐྱབས་བྱུང་ཟེར་བ་དང་དུག་སྦྲུལ་
གྱི་རོ་དེ་བསྟན། དོམ་ཕ་མ་གཉིས་ཀྱིས་ཁྱེད་བུ་མོ་གཅིག་ས་ཕྱོགས་དེ་གར་གང་
བྱེད་པར་ཡོང་བ་ཡིན་ཞེས་དྲིས་པར། བུ་མོས་ང་འི་གྲོགས་པོ་དུས་རྒྱུན་ཟླ་རེའི་
ཚེས་བཅོ་ལྔར་རྟག་པར་ང་ཐུག་པར་ཡོང་གི་ཡོད་ཀྱང་ཟླ་ངོ་གཉིས་ནང་ལྟ་བར་
ཡོང་མཁན་མིན་འདུག་པས་ང་ཁོང་འཚོལ་དུ་ཡོང་བ་ཡིན་ཞེས་བཤད། དོམ་
གྱིས་ཁྱེད་རང་གི་གྲོགས་པོ་དེ་ནི་རྒྱ་ནག་རྒྱལ་པོ་རེད། རང་གིས་ཧ་གོ་མ་བྱུང་
ངམ། རྒྱལ་པོ་ད་ལྟ་སྙུང་གཞི་ལྕི་པོ་ཞིག་ཕོག་ནས་ཉལ་སར་ལུས་བསྡད་ཡོད་
ཅེས་བཤད། བུ་མོས་ཁྱེད་ཚོས་ཐབས་ཤེས་ཤིག་བཏང་ནས་ང་ཐུག་པར་ཡོང་
འདུག་ཅེས་ཟེར་རོགས་བཤད་པས་དོམ་ཕ་མ་ གཉིས་ཀྱིས་ང་ཚོའི་ཕྲུག་གུ་
སྐྱབས་སྟབས་རོགས་བྱས་ཆོག་ཟེར་བ་དང་རྒྱ་ནག་རྒྱལ་པོའི་འཁྲིས་སུ་བུ་མོ་
གང་བྱུང་གཏོང་གི་མ་རེད། ཁྱེད་ཀྱིས་བུའི་ཆོས་སྤུས་ནས་འགྲོ་དགོས། ངའི་
འདིར་བུའི་ཆས་གོས་ཡོད། ད་ཆ་རྒྱ་ནག་རྒྱལ་པོ་ལ་སྨན་པ་མང་པ་ཡོད་ཀྱང་
ཁོང་གི་ནད་གཞི་བཅོས་ཐུབ་མེད། འདི་ན་རྒྱལ་པོའི་ནད་བཅོས་ཐུབ་པའི་
སྨན་ཡོད་པས་རང་གིས་ཁྱེར་ནས་རྒྱལ་པོར་སྟེར་ན་བདུན་གཅིག་ནང་རྒྱལ་པོའི་
ནད་སེང་དྲག་འགྲོ་གི་རེད། རྒྱལ་པོས་རང་ལ་རྒྱུ་དངོས་གསེར་དངུལ་གང་
དགོས་སམ་ཟེར་དུས་རང་གིས་ཕོར་པ་དགོས་ཞེས་བཤད་དགོས་ཞེས་མངགས།
དེ་རྗེས་བུ་མོས་བུའི་ཆས་གོས་གྱོན་པ་དང་ལྟོ་ཕད་སྒལ་པར་ཁྱེར་ནས་
ཕྱིན། རྒྱལ་པོའི་ཕོ་བྲང་གི་མདུན་དུ་སླེབས་པས་མོས་ ཐད་ཀར་རྒྱལ་སྒོའི་
མདུན་དུ་བཅར། སྒོ་སྲུང་དམག་མིས་འགྲོ་ལམ་བཀག་པས་བུ་མོས་ང་སྨན་པ་
ཡིན། རྒྱལ་པོའི་ནད་བཅོས་སུ་ཡོང་བ་ཡིན་ཞེས་བཤད། སྒོ་སྲུང་མྱུར་དུ་རྒྱལ་
297



པོར་སྙན་སེང་ཞུ་བར་སོང་། ཡུད་ཙམ་སོང་རྗེས་སྒོ་སྲུང་མར་ཡོང་བ་དང་བུ་
མོར་རྒྱལ་པོས་སྨན་པ་ཁྱེད་མགྱོགས་མྱུར་ཕེབས་རོགས་གསུངས་ཀྱིས་ཞེས་
བཤད་པ་དང་བུ་མོ་ཕོ་བྲང་དུ་གདན་དྲངས། དེ་ལྟར་དོམ་གྱིས་བཤད་པ་ལྟར་
བུ་མོས་རྒྱལ་པོར་སྨན་སྟེར་བས་རྒྱལ་པོའི་ནད་ཉིན་རེ་བཞིན་མ་འདས་པར་
དྲག་སྐྱེས་སོང་བ་དང་ཉིན་བདུན་སོང་རྗེས་ཡོངས་སུ་དྲག་སྐྱེས་བྱུང༌། དེ་རྗེས་
རྒྱལ་པོས་སྨན་པ་ཁྱེད་ལ་གང་དགོས་གསུངས་རོགས་ཞུས་པས་བུ་མོས་ང་ལ་
ཕོར་པ་གཅིག་རང་གིས་འགྲིག་ཟེར། རྒྱལ་པོས་ཨུ་ཚུགས་མང་པོ་བརྒྱབ་ཏེ་ཕོ་
བྲང་ནང་དུ་སྨན་པ་བྱས་ཏེ་སྡོད་རོགས་ཟེར་ཡང་མ་བསྡད་པར་རང་ཁྱིམ་དུ་ལོག
ཚེས་བཅོ་ལྔ་ཤར་བ་དང་བུ་དེ་བུ་མོའི་ཁྱིམ་དུ་སྔར་ལྟར་ཅ་དངོས་མང་པོ་
འཁྱེར་ནས་ཡོང༌། ཁོས་ཕོར་པ་མཐོང་བ་དང་ཕོར་པ་འདི་ག་ནས་བྱུང་མིན་
སྐད་ཆ་དྲིས། བུ་མོས་སྔ་ཕྱིའི་གནས་ཚུལ་རྣམས་སྦ་གསང་མེད་པར་བརྗོད་
པས་བུ་ཧང་སང་བར་གྱུར་བ་དང་བུ་མོ་རྒྱ་ནག་ཏུ་གདན་དྲངས་ཏེ་རང་གི་
བཙུན་མོ་བྱེད་དུ་བཅུག་གོ །
སིའུ་སྒྲུང་།
གནའ་སྔ་མོ་ཨ་མ་ཞིག་ལ་བུ་མོ་གཉིས་ཡོད་པའི་བུ་མོ་གཅིག་ནི་ཨ་མ་
དེའི་ཡིན་ལ་གཞན་དེ་ནི་གསོས་ཕྲུག་ཡིན། དུས་རྒྱུན་ཨ་མས་རང་ཉིད་ཀྱི་བུ་མོ་
དེར་ཟས་གང་ཞིམ་དང་གོས་གང་ཡག་གཡོག་ཏེ་བྱམས་སྐྱོང་བྱེད་ཀྱི་ཡོད་ཀྱང་
བུ་མོ་དེ་ནི་ཤ་རྩི་ནག་ཅིང་ཤ་རིད་པར་གྱུར། །
བུ་མོ་གསོས་ཕྲུག་དེ་ཉིན་ལྟར་ལུག་འཚོ་བར་བཏང་ལ་གྲོད་པ་རྒྱག་པའི་
ལྟོ་དང་གོས་ལྷན་པས་ཁེངས་པ་ཞིག་ལས་མེད་སྟབས་བུ་མོས་རི་རྩེར་ཕྱིན་ནས་
སིའུ་བཟའ་ཡི་ཡོད་པས་བུ་མོའི་ཤ་རྩི་དཀར་ཞིང་རྒྱགས་པ་ཆགས་ཡོད་པས་ཨ་
298



མའི་བསམ་པར་བུ་མོ་འདིས་ཅི་ཞིག་བཟའ་བ་ཡིན་ནམ་མོའི་ཤ་དཀར་ཞིང་
རྒྱག་པ་དེ་འདྲ་གང་བཟས་ནས་བྱུང་བ་ཡིན་ནམ་སྙམ་སྟེ་ཉིན་ཞིག་ཨ་མས་བུ་མོ་
ལུག་འཚོ་བར་ཕྱིན་པ་དང་རྗེས་སུ་འཇབ་བལྟ་བྱས་ནས་བུ་མོ་སིའུ་བཟའ་བ་
མཐོང་། དུས་དེ་ནས་བཟུང་ཨ་མས་བུ་མོ་ལ་སིའུ་བཟའ་རུ་མ་བཅུག་པར་ཐང་
ཁུག་ནང་དུ་དཀར་རྡོ་བླུགས་ཏེ་ཁ་བསྡམས་ནས་བཞག་པས་ དུས་དེ་ནས་
བཟུང་བུ་མོ་དེར་སིའུ་བཟའ་ཡས་མ་བྱུང་བར་དེང་སང་སིའུ་ཐང་ཁུག་ལྟར་ཡོད་
པ་ཡང་དེའི་རྐྱེན་གྱིས་ཡིན་ནོ། །
མགར་བ་སྨིན་དྲུག་རྡོ་རྗེ།
སྔོན་མ་ལུང་པ་ཞིག་ལ་རྒྱལ་པོ་ཞིག་དང་མགར་བ་ཞིག་ཡོད་པས་མགར་
བ་དེར་བུ་ཞིག་ཡོད་པའི་མིང་ལ་སྨིན་དྲུག་རྡོ་རྗེ་ཟེར། རྒྱལ་པོ་དེར་བུ་མོ་ཞིག་
ཡོད་པ་དང་མིང་ལ་བསོད་ནམས་སྒྲོལ་མ་ཟེར། དུས་ཞིག་ལུང་པ་དེར་ལྟད་མོ་
ཆེན་པོ་ཞིག་ཡོད་པས་ཕ་མས་བུ་མོ་དེར་ལྟད་མོ་ལྟ་བར་སོང་ཟེར་བས་བུ་མོ་
དེས་ན་ཁུལ་བྱས་ནས་ང་ནང་དུ་སྡོད་ཀྱི་ཡིན། ཁྱེད་ཚོ་ལྟད་མོ་བལྟ་བར་ཕེབས་
རོགས་ཞེས་བཤད། རྒྱལ་པོ་དང་བཙུན་མོའི་བསམ་པར་ཡང་བུ་མོ་དངོས་
འབྲེལ་ན་གི་ཡོད་པ་འདྲ་སྙམ་ནས་བུ་མོར་ ཁ་ བཟས་ཕུན་སུམ་ཚོགས་པ་
བཤམས་རྗེས་ཁོ་ཚོ་ལྟད་མོར་ཐོན། དོན་དུ་བུ་མོ་དེར་ན་ཚ་གང་ཡང་ཕོག་མེད།
བུ་མོས་ན་བརྫུ་བཏབ་དོན་ནི་བུ་མོ་དེ་མགར་པའི་བུ་སྨིན་དྲུག་རྡོ་རྗེ་ལ་སེམས་
རབ་ཏུ་ཤོར་ཡོད་པས་ད་རེས་གོ་སྐབས་དེ་དང་བསྟུན་ཏེ་མགར་བའི་བུ་ཐུག་
པར་འགྲོ་རྩིས་ཡོད་པས་ཡིན། རྒྱལ་པོ་སྐུ་འཁོར་བཅས་པ་ཐོན་རྗེས་བུ་མོས་ཁ་
ཟས་དང་ཆང་འཁྱེར་ནས་མགར་བའི་བུ་སྨིན་དྲུག་རྡོ་རྗེའི་སར་ཕྱིན་ནས་གླུ་
འདི་ལྟར་བླངས་སོང་། སོའོ་མགར་བ་སྨིན་དྲུག་རྡོ་རྗེ། གསོལ་གྲོད་ལྟོགས་
299



ཡོད་འགྲོ ལག་ཆུང་གཡས་པའི་ཁ་ཟས་འདི་ནས་ཆོད་དང་། ཁ་སྐོམ་ཡོད་འགྲོ
ལག་ཆུང་གཡོན་མའི་ཆང་འདི་ནས་མཆོད་དང་། ཞེས་བླངས་པས་བུ་དེས་གླུ་
ལན་དུ་སྲས་མོ་བསོད་ནམས་སྒྲོལ་མ། གྲོད་ཁོག་ལྟོགས་མ་བྱུང༌། ཁོ་ཡང་སྐོམ་
མ་བྱུང་། ང་ནི་མགར་བ་ནག་པོའི་ཕྲུག་གུ་ཞིག་རེད། ཁྱེད་རང་རྒྱལ་པོ་ཆེན་
པོའི་སྲས་མོ་རེད། ཅེས་བཤད་དེ་ལྟོ་ཡང་མ་བཟས་ཆང་ཡང་མ་བཏུང་བར་ཨུ་
ཚུགས་མཐའ་སྐྱེལ་གྱིས་བུ་མོ་དེར་བཟའ་བཏུང་རྣམས་སློག་པས་བུ་མོ་ཁོང་ཁྲོ་
རབ་ཏུ་ཟ་བར་གྱུར་ཏེ་ཁྱིམ་ལ་ལོག འོན་ཀྱང་དུས་ཡུན་ཕྲན་བུ་སོང་རྗེས་བུ་
མོས་བསྐྱུར་ཆང་དང་ཕྱེ་མར་འཁྱེར་ནས་ཡོང་ཏེ་བུ་དེའི་སར་སླེབས་པ་དང་སྔར་
བཞིན་གླུ་འདི་འདྲ་ཞིག་བླངས་སོ། །སོའོ་མགར་བ་སྨིན་དྲུག་རྡོ་རྗེ། གསོལ་
གྲོད་ལྟོག་ཡོད་འགྲོ། ལག་ཆུང་གཡས་པའི་ཕྱེ་མར་འདི་ནས་མཆོད་དང་། ཁ་
སྐོམ་ཡོད་འགྲོ། ལག་ཆུང་གཡོན་མའི་ཆང་ འདི་ནས་མཆོད་དང༌། ཞེས་
བླངས་པས་བུ་འདིས་གླུ་ལན་དུ། སྲས་མོ་བསོད་ནམས་སྒྲོལ་མ། གྲོད་ཁོག་
ལྟོགས་མ་བྱུང༌། ཁ་ཡང་སྐོམ་མ་བྱུང་། ང་ནི་མགར་བ་ནག་པོའི་ཕྲུ་གུ་ཞིག་
རེད། ཁྱེད་རང་རྒྱལ་པོ་ཆེན་པོའི་སྲས་མོ་རེད། ཅེས་བཤད་ཀྱང་བུ་མོས་ཨུ་
ཚུགས་བྱས་རྐྱེན་མགར་བ་སྨིན་དྲུག་རྡོ་རྗེས་ཕྱེ་མར་དང་ཆང་བཟའ་བཏུང་མ་
བྱེད་ཐབས་མེད་བྱུང་། དེ་རྗེས་ཁོ་གཉིས་མཉམ་དུ་དགའ་སྐྱིད་ཀྱི་འཚོ་བར་
རོལ། དུས་ཡུན་གང་མཚམ་སོང་རྗེས་གནས་ཚུལ་དེ་དག་རྒྱལ་པོས་རྟོགས་ཏེ་
དམག་གྲ་སྒྲིག་ནས་བུ་གསོད་པར་ཕྱིན་པས་བུ་དེ་བྲོས་བྲོས་ནས་ལ་ཞིག་གི་རྒྱབ་
ཏུ་སླེབས་པ་དང་དམག་མིས་རྗེས་ཟིན། བུ་གསོད་པར་ཡོང་སྐབས་བུས་གླུ་
འདི་འདྲ་ཞིག་བླངས་སོ། དམག་དེ་ཨ་ཕའི་ཡིན་ཟེར། དམག་གྲ་སྒྲིག་ནས་
སླེབས་བྱུང་། དམག་དེ་ཨ་མའི་ཡིན་ཟེར། དམག་གྲ་སྒྲིག་ནས་སླེབས་བྱུང༌།
ཐང་ཙམ་ཐང་ཙམ་གནང་དང་། མ་བཟོ་དགུ་བཟོ་བཟོ་མཁན། སྲས་མོ་
མཆོག་ཉིད་ཡིན་ནོ། ཞེས་བཤད་རྗེས་དམག་མིས་བུ་བསད་དོ། །
300



བུ་མོ་པད་འཛོམས།
གནའ་སྔ་མོ་ལུང་པ་ཞིག་གི་ཕུ་ལ་ཨ་ཕོ་བདུད་གཅིག་ཡོད་པ་དང་ལུང་
པའི་མདའ་ལ་བུ་མོ་པད་འཛོམས་ཞེས་པ་ཞིག་ཡོད། བུ་མོའི་ཁྱོ་ཁ་དེ་ལྷ་སར་
ཕྱིན་རྗེས་བུ་མོར་ཕྲུ་གུ་སྟོད་གསེར་དང་སྨད་དངུལ་ཡིན་པ་ཞིག་སྐྱེས་པས་བུ་
མོས་ལྷ་སར་བང་ཆེན་ཞིག་མངགས་ཏེ“ང་ལ་ཕྲུ་གུ་སྟོད་གསེར་དང་སྨད་དངུལ་
ཡིན་པ་ཞིག་སྐྱེས་བྱུང་བས་ཁྱེད་མགྱོགས་མྱུར་ཚུར་ལོག་ཡོང་རོགས།” ཞེས་
འཕྲིན་བྱས། ཁྱོ་གས།“ ང་འདིར་ལས་བྲེལ་ཆེ་བས་ལོག་ཡོང་ཐུབ་པ་མི་འདུག་
པས་ཕྲུ་གུ་དེ་འཁྲིད་ནས་ལྷ་སར་ཤོག” ཅེས་ལན་བསྐུར་བས་བུ་མོས་ཕྲུག་གུ་
པང་དུ་བཏབ། རྟ་རྐྱང་རྒོད་གཡས་པ་བཞོན་ནས་ལྷ་སར་ཕྱིན་པས་ལམ་བར་
ཨ་ཕོ་བདུད་དང་འཕྲད།
བདུད་དེས“ ཨ་ཅེ་གུད་མོ་གུད་མོ་མ་འཕྲད་ཡུན་རིང་སོང་། ཟེར་ཞིང་
ཕྲུ་གུ་དེ་ལག་ནས་འཕྲོག་ནས་བལྟ་བ་དང་དུས་མཚུངས་བཟས། བུ་མོ་མ་
བཏང་བར་རང་གི་འཁྲིས་སུ་ཉར་ཏེ་སྡུག་པོ་ཚད་མེད་བཏང་། ཉིན་ཞིག་
བདུད་དེས་ཨ་ཅེ་གུད་མོ་གུད་མོ་ངའི་སྐྲ་ལོའི་སྲུབས་ལ་ཤིག་དང་སྲོ་མ་བརྒྱབ་
འདུག་པས་ཁྱེད་ཀྱིས་ཤིག་ཞིག་སྒྲུག་དང་ཞེས་བཤད། བུ་མོས་ཀྱང་ཁོར་ཤིག་
སྒྲུག་པས་བདུད་དེ་བུ་མོའི་པང་དུ་གཉིད་ལ་ཡུར་བ་རྟ་རྐྱང་རྒོད་གཡས་པས་
མཐོང་བས་རྟ་ཕོས་བུ་མོར། བུ་མོ་པད་འཛོམས་པང་ནང་གི་པང་གདན་དེ་ལ་
སེར་སྣ་མ་བྱས་པར་པང་གདན་བཤིག་ནས་བདུད་དེའི་མགོ་བོ་པང་གདན་སྒང་
ལ་ཞོག་ལ་མགྱོགས་པོ་ང་ལ་བཞོན་ཤོག་ཅེས་བཤད་པས་བུ་མོས་ཀྱང་དེ་ལྟར་
བྱས་པས། རྟ་དེས་བུ་མོ་ ཐག་རིང་ཕྱོགས་སུ་འཁྱེར་ཕྱིན། དེ་རྗེས་ཁོ་གཉིས་
301



ལྕང་རོང་ཞིག་གི་འོག་ཏུ་སླེབས། དེར་མི་ལ་སོགས་པ་གང་ཡང་མེད་པས་བུ་མོ་
སེམས་ལྷག་པར་སྐྱོ་བར་གྱུར་བས་རྟ་ཕོས་བུ་མོ་ཁྱེད་ཀྱིས་རྟ་ཕོ་ང་ལ་སྙིང་རྗེ་མ་
བྱས་པར་ང་གསོད་ལ་དེ་ཡང་སྡུག་པོ་བྱས་ནས་མ་གསོད་དགའ་པོ་བྱས་ནས་
གསོད་ཞེས་བཤད། དེ་དུས་ལྷག་པ་བརྒྱབ་པ་དང་ས་ཡང་རུབ་ཡོད། བུ་མོས་
ཧ་ཧ་་་་ཞེས་བགད་མོ་དགོད་བཞིན་རྟ་དེ་བསད། དེ་རྗེས་ཧ་ཧ་ཞེས་དགའ་
བའི་ཚིག་བརྗོད་པ་ལས་དེར་ཐང་དཀར་པོ་ཆགས་པ་དང་རླུང་ཡང་འཇམ་པ་
རེད། རྟ་དེའི་ནང་ཆ་དེ་རྣམས་རྒྱུ་དངོས་ཆགས་པ་དང་རྟ་དེའི་རུས་སྒྲོམ་དེ་
ཁང་པ་ཆགས། རྐང་ལག་དེ་རྣམས་ཀྱིས་སྟག་གཉིས་དང་གཟིགས་གཉིས་
ཆགས། རྟ་མགོ་དེ་ཁང་པའི་རྒྱལ་སྒོའི་སྟེང་དུ་བཞག་པས་རྟ་མགོ་དེས་བུ་མོར་
དགོང་མོ་སྒོ་དང་སྒེའུ་ཁུང་རྒྱག་དགོས་པ་དང་དགྲ་གང་ནས་གང་ཡོང་མ་ཤེས་
ཅེས་བཤད། །
ཉིན་དེའི་དགོང་མོ་ཨ་ཕོ་བདུད་དེ་ཡོང་བས་ཁོ་ཁང་པའི་ནང་འཛུལ་ས་
མ་རྙེད་པས་སྟག་དང་གཟིག་གཉིས་ཀྱིས་བསད། དེ་རྗེས་ཉིན་གསུམ་པར་རྟ་
མགོ་དེས་བུ་མོར།“ དགོང་མོ་སྒོ་དང་སྒེའུ་ཁུང་ཕྱེ་ནས་ཞོག་སྟག་དང་གཟིག་
གཉིས་གློད་ནས་ཞོག” ཅེས་བཤད། དེ་དུས་ཁྱོ་བོ་དེ་ལྷ་ས་ནས་ཚུར་ལོག་ཡོང་།
སྟག་གཟིག་གཉིས་ཀྱིས་ཀྱང་ཁྱོ་བོའི་མདུན་བསུས་ཤིང་དེ་ནས་བཟུང་ཁོ་གཉིས་
མཉམ་འཛོམས་བྱུང་རྗེས་འཚོ་བ་སྐྱིད་ཅིང་དགྲ་གཉེན་གང་ཡོང་རྟ་མགོ་དེས་
བཤད་པས་ཁོ་གཉིས་ཡུན་རིང་མི་འགོར་བར་སྐད་གྲགས་ཅན་གྱི་ཕྱུག་པོ་ཆེན་
པོ་ཞིག་ཆགས་སོ། །
རྒྱལ་པོའི་ཐུགས་སྤྲོ།
སྔར་ཡུལ་ཞིག་གི་ཕུ་ན་རྒྱལ་པོ་གཅིག་ཡོད་ཅིང་རྒྱལ་པོ་དེས་ཐུགས་སྤྲོ་
302



གཏོང་བའི་ཆེད་དུ་རྒྱལ་པོའི་འཁོར་གཡོག་སེར་འབངས་ལུག་རྫི་མཁས་པོ་དེ་ལ་
ལུག་རེ་གཉིས་བསད་དགོས་པའི་བཀའ་ཕབ་པ་རེད། །
ལུག་རྫི་མཁས་པོ་དེ་ནི་ར་ལུག་འཚོ་བར་བྱང་ཆུབ་ཅིང་ར་ལུག་སོགས་
སེམས་ཅན་མང་པོའི་སྐད་སྣ་ཚོགས་ཤེས་ཀྱི་ཡོད་པ་ཞིག་ཡིན། ཉིན་ཞིག་ར་
ལུག་འཚོ་བར་འགྲོ་དུས་ལུག་ཁྱུའི་ཁྲོད་ཀྱི་ལུག་ཨ་མ་གཅིག་གིས་རང་ཉིད་ཀྱི་
ལུག་ཕྲུག་དེ་ལ་བཤད་དོན། ཉིན་མོ་དེ་རིང་དང་གཅིག་སང་ཉིན་དང་གཉིས་
བཞེས་ལྷ་ཉིན་དཀར་པོའི་ཉིན་དེར་རྒྱལ་པོའི་ཐུགས་སྤྲོའི་གསོལ་ཚིག་ལ་ང་
བསད་རྒྱུ་ཡིན་པས་ངས་རང་ལ་བསླབ་བྱ་ཚིག་གསུམ་ཡོད་པས་ཉན་པར་གྱིས་
ཞེས་བཤད་དེ་ལུག་ཕྲུག་དེར་“ ཕུ་གུ་ཁྱོད་ལུག་ཁྱུའི་ཁྲོད་དུ་འགྲོ་སྐབས་ལུག་
ཁྱུའི་སྣེ་ལ་འགྲོ་རྒྱུ་མེད་དེ་ཨ་ཕོ་སྤྱང་ཀིས་བཟའ་ཉེན་ཡོད། ལུག་ཁྱུའི་མཇུག་ཏུ་
འགྲོ་རྒྱུ་མེད་དེ་ཨ་ཕོ་ལུག་རྫིའི་འུར་རྡོ་ཐེབས་ཉེན་ཡོད། ལུག་ཁྱུའི་དཀྱིལ་
དཀྱིལ་དུ་འགྲོ་དགོས་གསུངས། གནད་དོན་དེ་དག་ལུག་རྫི་མཁན་གྱིས་སེམས་
ཅན་གྱི་སྐད་སྣ་ཚོགས་མཁྱེན་པའི་སྟབས་ཀྱིས་ལུག་ཨ་མ་དེའི་སྐད་ཆ་རྣམས་གོ་
བས་ཧང་སངས་ཏེ་ལུག་མ་བུ་གཉིས་ལ་སྙིང་རྗེ་ཚད་མེད་སྐྱེས་ཏེ་རྒྱལ་པོའི་
ཐུགས་སྤྲོའི་ཉིན་མོ་དེར་ལུག་རྗེ་མཁན་གྱིས་ལུག་ཨ་མ་དེ་དང་ལུག་ཕྲུག་དེ་
གཉིས་འཁྲིད་དེ་ཡུལ་གྱུར་ཏེ་སོང་ངོ༌། །
རི་བོང་གི་བློ་རིག
གནའ་སྔ་མོའི་དུས་ཤིག་ན་རྩ་སྣ་ཆུ་སྣ་འཛོམས་པའི་སྤང་རི་ཞིག་གི་ཁྲོད་
དུ་ཤྭ་བ་ཨ་མ་གཅིག་གིས་ཤ་ཕྲུག་ཁྲིད་དེ་སྤང་རིའི་ལོགས་སུ་རྩ་ཟ་བའི་སྐབས་གློ་
བུར་དུ་སྤྱང་ཀི་ཞིག་རྒྱུགས་ཡོང་ནས་ཤྭ་ཕྲུག་དེ་བཟས། ཤྭ་བ་ཨ་མ་རབ་ཏུ་
ཁྲོས་ཀྱང་འཁོན་ལན་སློགས་པའི་ཐབས་མ་བྱུང་། ཤུ་བ་ཨ་མ་རོང་གི་གཅེས་
303



ཕྲུག་དགྲ་ལག་ཏུ་ཤོར་པར་སེམས་སྐྱོ་ནས་མིག་ཆུ་འདོན་བཞིན་པའི་སྐབས་རི་
བོང་གཅིག་ས་དེར་སླེབས་ནས་ ཨ་ ཙིཨ་ཅག་ཞྭ་མོ་ལགས། ཁྱེད་རང་འདི་
འདྲའི་ཐུགས་སེམས་སྐྱོ་མདོག་ཡང་སྙིང་དོན་གང་བྱུང་སོང་ངམ་ཞེས་དྲིས་པས།
ཤྭ་མོས་མཆི་མ་འཛགས་བཞིན་རང་གི་ཕྲུ་གུ་སྤྱང་ཀིས་བཟས་པའི་གནས་ཚུལ་
རྣམས་ཇི་མ་ཇི་བཞིན་རི་བོང་ལ་བཤད་ནས་རི་བོང་གིས་དགྲ་ ཤུ་ ལེན་པར་
རོགས་རམ་ཡོང་པའི་སྐྱབས་ཞུས། རི་བོང་ནི་ཤྭ་བ་ཨ་མར་སྙིང་རྗེ་སྐྱེས་ནས་དེ་
དོན་རོགས་པ་བྱ་རྒྱུའི་ཁས་བླངས་བྱས།
ཕྱི་ཉིན་རི་བོང་གིས་ཁ་ལ་བྱི་རིལ་མུར་བཞིན་སྤྱང་ཚང་མདུན་ནས་ཕྱིན་
སྐབས་སྤྱང་ཀི་དེས་འབུ་ཚེ་ཟད་གྲོགས་མའི་ཁར་སླེབས་སོང་སྙམ་ནས་རི་བོང་
ཟ་རྩིས་བྱས་པས་རི་བོང་གིས་ཁྱོད་ཀྱིས་ང་མ་ཟ་དང་ངས་ཁྱེད་ལ་བྱི་རིལ་སྟེར་
ཆོག་ཅེས་བཤད་ནས་བྱི་རིལ་གཅིག་སྤྲད། སྤྱང་ཀི་ཞིམ་ཐག་ཆོད་ནས་རང་གི་
མིག་རིལ་གཡས་པ་དེ་བཏོན་ནས་སྟེར་རོགས་ཞེས་ཟེར་བར། རི་བོང་གིས་
མིག་རིལ་གཡས་པ་དེ་བཀོག ཡང་རི་བོང་གིས་སྤྱང་ཀིའི་མིག་རིལ་གཡོན་མ་དེ་
བཀོག་ནས་བྱི་རིལ་གཅིག་སྟེར། དེ་ནས་སྤྱང་ཀི་ལ་མིག་མེད་པས་རི་བོང་གིས་
འཁྲིད་ནས་ཤྭ་བ་ཨ་མ་ཡོད་སའི་ལམ་དུ་ཞུགས་ནས་ཕྱིན། །
དེ་ནས་ཤྭ་བ་ཨ་མས་གཡང་གཟར་ཞིག་གི་འགྲམ་དུ་མེ་བཏང་ནས་སྒུག་
ཡོད་པས་ཁོ་གཉིས་དེ་གར་སླེབས་མཚམས་རི་བོང་གིས་ང་གཉིས་འདི་གར་མེ་
བཏང་ནས་ལྟོ་ཆས་བཟའ་ཟེར། རི་བོང་གིས་སྤྱང་ཀི་གཡང་གཟར་དེའི་མཐའ་
ལ་བཞག་ནས་རང་གིས་མེ་གཏོང་ཁུལ་བྱས། དེ་ནས་རི་བོང་གིས་ཨ་ཕོ་སྤྱང་ཀི་
ཁྱོད་ཕར་ཤིག་ཙམ་གྱིས་དང་མེ་ཤིང་བཞག་ས་མི་འདུག་ཟེར་བར་སྤྱང་ཀིས་ཕར་
ཤིག་ཙམ་བྱས། ཡང་རི་བོང་གིས་ཁྱེད་ད་དུང་ཕར་ཤིག་ཙམ་གྱིས་དང་ཁོ་ལག་
གཏོང་གྲབས་ཡོད་པས་བཞག་ས་དགོས་ཟེར་བས་སྤྱང་ཀིས་ཕར་ཙམ་ཤིག་ཙ་
ན་དེ་མ་ཉིད་དུ་གཡང་དུ་ལྷུང་། སྟབས་ལེགས་པ་ཞིག་ལ་སྤྱང་ཀི་དེ་ཤིང་ཞིག་
304



ཡོད་པ་ཁས་ཟིན་ཙམ་བྱུང་། རི་བོང་གིས་བྲེལ་ཚུབ་ཆེ་མདོག་གིས་ཨ་ཕོ་སྤྱང་ཀི་
ཁྱེད་རང་གང་དུ་ཡོད་དམ་ཞེས་སྐད་བརྒྱབ་པར་སྤྱང་ཀིས་ཡོམ་ཡོམ་ཟེར། རི་
བོང་གིས་ཁྱེད་རང་ཡོམ་མ་ཟེར་ཨཱ་ཞེས་ཟེར་དང་བྱས་པས་སྤྱང་ཀིས་ཨཱ་ཞེས་
ཟེར་མ་ཐག་ཤིང་ཁ་ནས་ཤོར་ཏེ་གཡང་དུ་ལྷུང་ནས་ཤི དེ་ནས་ཤྭ་བ་ཨ་མས་རི་
བོང་གི་བློ་རིག་ལ་བསྟོད་པ་བྱས་པ་དང་ཐུགས་རྗེ་ལེགས་འབུལ་ཞུས། རང་གི་
ཕྲུ་གུའི་དགྲ་ཤ་ལེན་ཐུབ་པས་སེམས་བདེ་བར་གནས་སོ། །
སྣང་ས་བློ་གྲོས་བློ་བཟང་དང་ཆུང་གྲོགས་ཚེ་རིང་ལྷ་མོ།
གནའ་སྔ་མོ་ཡུལ་ལུང་ཞིག་ལ་སྣང་ས་བློ་གྲོས་ཟེར་བ་ཞིག་ཡོད། ཕ་
གཤེགས་ནས་ཨ་མ་དེ་སྡུག་བསྔལ་གྱིས་མནར་ཏེ་ཉིན་ལྟར་ཉལ་སར་ཉལ་ནས་
བསྡད་པ་ལས་ནང་ལས་སོགས་གང་ཡང་གནང་གི་མེད་པ་རེད། ཉིན་ཞིག་
སྣང་ས་བློ་གྲོས་བློ་བཟང་གིས། ཨ་མ་ལོངས་ཤོག་མི་ཚོའི་ཞིང་ཁར་ལུད་རྒྱག་
གིས་ཟེ་སྐད་བཏང་བར་ཨ་མས། སྐྱེ་དམན་ངའི་སྡུག་བསྔལ་དེ་བསམ་པའི་
ནང་ནས་ཨ་ལོག་རྒྱུབ་གིས་ཟེར་ཉལ་བསྡད། ཡང་ཉིན་ཞིག་སྣང་ས་བློ་གྲོས་བློ་
བཟང་གིས། ཨ་མ་ལོངས་ཤོག་མི་ཚོའི་ཞིང་ཁར་ལུད་བརྒྱབ་གཡོག་བྱེད་ཀྱི་
འདུག ང་ཚོའི་ཞིང་ཁ་ཡང་ལུད་བརྒྱབ་གཡོག་བྱེད་དགོས་འདུག་བཤད་པར།
ཨ་མས་སྐྱེ་དམན་ངའི་སྡུག་བསྔལ་བསམ་པའི་ནང་ཨ་ལོག་རྒྱབ་གིས་ཟེར་ནས་
ཉལ་བསྡད། ཡང་ཉིན་ཞིག་སྣང་ས་བློ་གྲོས་བློ་བཟང་གིས། ཨ་མ་ལོངས་ཤོག་
མི་ཚོའི་ཞིང་ཁར་སོན་འདེབས་བྱེད་ཀྱིས་ཟེར་བར། དེ་ཉིན་ཨ་མ་ཡར་བཞེངས་
ནས་ཞིང་བཏབ། ནང་ལས་ཚང་མ་ཚར་བ་དང་། བུ་སྣང་ས་བློ་གྲོས་བློ་བཟང་
ལ་ངེད་མ་བུ་གཉིས་ལ་གཟིགས་དང་། ན་ནིང་ནས་རླུང་རྟ་ཉམས་ཡོད་པ་འདྲ་
ཟེར་ནས། ཨ་མ་ལྷ་སར་ཆོས་འཇལ་དུ་ ཕྱིན། ཇོ་བོར་གསེར་ཞལ་སྒྲོན།
305



དཔལ་ལྷར་གཡུ་ཞལ་སྒྲོན། དགོན་པ་སེ་ར་འབྲས་སྤུངས་ལ་འགྱེད་དང་མང་ཇ་
བཏང་ནས་ཚུར་ལོགས་ཡོང་བ་དང་བུས་ཨ་མ་ལ་བསུ་ཆང་འདྲེན་ནས། །
ཕྱག་ལ་ཕེབས་སོ་ཕེབས་སོ། །ང་ཡི་ཡུམ་ཆེན་ཕྱོགས་ལ། །
ཞལ་གཅིག་སྐྱེམས་ཡང་ཡོད་འགྲོ། །ཆང་ཕུད་འདི་ནས་མཆོད་དང་། །
གསོལ་གྲོད་བཅོམ་ཡང་ཡོད་འགྲོ། །མཆོད་མར་འདི་ནས་མཆོད་དང་། །
ཇོ་བོར་གསེར་ཞལ་སྒྲོན་ནས། །གསེར་ཞལ་གང་འདྲ་བྱུང་སོང་། །
དཔལ་ལྷར་གཡུ་ཞལ་སྒྲོན་ནས། །གཡུ་ཞལ་གང་འདྲ་བཞེས་སོང་། །
དགོན་པ་སེ་ར་འབྲས་སྤུངས། །འགྱེད་དང་མང་ཇ་གང་འདྲ་བཞེས་སོང་། །
ཚུར་གཅིག་ཚུར་ལ་གསོན་དང་། །ང་ཡི་ཡུམ་ཆེན་ཨ་མ། །
ཞེས་གླུ་འདི་ལྟར་བླངས་པས། ཨ་མས་བུ་ལ།
ཚུར་གཅིག་ཚུར་ལ་གསོན་དང་། །སྣང་ས་བློ་གྲོས་བློ་བཟང་། །
ཁ་གཅིག་སྐོམ་ཡང་མ་བྱུང་། །ཚ་ཕོག་བརྒྱབ་ནས་ཡོང་ཡོད། །
གྲོད་པ་རྟོགས་ཡང་མ་བྱུང་། །ཚ་ཕོག་བརྒྱབ་ནས་ཡོང་ཡོད། །
ཇོ་བོར་གསེར་ཞལ་སྒྲོན་ནས། །གསེར་ཞལ་བཞེས་ཡང་མ་སོང་། །
དཔལ་ལྷར་གཡུ་ཞལ་སྒྲོན་ནས༑ །གཡུ་ཞལ་བཞེས་ཡང་མ་སོང་། །
དགོན་པ་སེ་ར་འབྲས་སྤུངས། །འགྱེད་དང་མང་ཇ་བཞེས་མ་སོང་། །
ཚུར་གཅིག་ལ་གསོན་དང་། །སྣང་ས་བློ་གྲོས་བློ་བཟང༌། །
གསུངས་ནས་ཨ་མ་ངས་ལྷ་ སར་ཕྱིན་ཡང་དོན་འགྲུབ་མ་སོང་ཞེས་
བཤད། ཟླ་བ་གཅིག་ཙམ་སོང་བ་དང་སྣང་ས་བློ་གྲོས་བློ་བཟང་སླར་ལྷ་སར་
ཕེབས་ཏེ་ཇོ་ཞལ་གསེར་ཞལ་སྒྲོན། དགོན་པ་སེ་ར་འབྲས་སྤུངས་ལ་འགྱེད་དང་
མང་ཇ་བཏང་ནས་སྐྱོན་བར་ཆད་ཟློག་པའི་ཆོ་ག་ཚང་མ་ཚར་ནས་ཚུར་ལོག་
ཡོང་བ་རེད། ཨ་མས་ཚུར་ལོག་ཡོང་བ་དང་བསུ་ཆང་འདྲེན་ནས། །
ཕྱག་ལ་ཕེབས་སོ་ཕེབས་སོ། །སྣང་ས་བློ་གྲོས་བློ་བཟང་། །
306



ཞལ་གཅིག་སྐྱེམས་ཡང་ཡོད་འགྲོ། །ཆང་ཕུད་འདི་ནས་མཆོད་དང་། །
གསོལ་གྲོད་བཅོམ་ཡང་ཡོད་འགྲོ། །མཆོད་མར་འདི་ནས་མཆོད་དང༌། །
ཇོ་བོར་གསེར་ཞལ་སྒྲོན་ནས། །གསེར་ཞལ་གང་འདྲ་བྱུང་སོང་། །
དཔལ་ལྷར་གཡུ་ཞལ་སྒྲོན་ནས། །གཡུ་ཞལ་གང་འདྲ་བཞེས་སོང་། །
དགོན་པ་སེ་ར་འབྲས་སྤུངས། །འགྱེད་དང་མང་ཇ་གང་འདྲ་བཞེས་སོང་། །
ཞེས་གླུ་འདི་ལྟར་བླངས་ནས་དྲིས་པས། བུས་གླུ་ལན་འདི་ལྟར་བླངས་སོ།
ཚུར་གཅིག་ཚུར་ལ་གསོན་དང་། །ང་ཡི་ཡུམ་ཆེན་ཨ་མ། ། །
ཇོ་བོར་གསེར་ཞལ་སྒྲོན་ནས། །གསེར་ཞལ་བཞེས་པོ་བྱུང་སོང༌། །
དཔལ་ལྷར་གཡུ་ཞལ་སྒྲོན་ནས། །གཡུ་ཞལ་བཞེས་པོ་བྱུང་སོང་། །
དགོན་པ་སེ་ར་འབྲས་སྤུངས། །འགྱེད་དང་མང་ཇ་བཞེས་སོང་། །
ཞེས་གསུངས། དེ་ནས་བཟུང་མ་བུ་གཉིས་ལྟོ་གོས་འཛོམ་པོ་བྱུང་བ་རེད།
ལོ་ཁ་ཤས་སོང་པའི་རྗེས་ལ་སྣང་ས་བློ་གྲོས་བློ་བཟང་གིས་འཁོར་གཡོག་
རྒོད་དཔོན་དར་རྒྱས་མཉམ་དུ་ཁྲིད་ནས་གུང་ཐང་མེ་ཏོག་མཆོད་པར་ལྟས་མོར་
ཕེབས་པ་རེད། དེ་ཉིན་གཡས་ལ་ཡུར་མ་རྒྱག་མཁན་བརྒྱ་དང་གཡོན་ལ་ཡུར་
མ་ཡུར་མཁན་སྟོང་ཐམ་པ། བརྒྱ་སྟོང་གཉིས་ཀྱི་བར་དུ་ཆུང་གྲོགས་ཚེ་རིང་ལྷ་
མོ་དེ་དམན་མོ་བརྒྱས་བལྟས་ན་སྙིང་རླུང་ལངས་འདྲ། རྟ་ཕོ་བརྒྱས་བལྟས་ན་
སེམས་པ་ཤོར་འདྲ་བྱས་ནས་ཡུར་མ་ཡུར་བཞིན་ཡོད་པ་རེད། དེ་རྟ་པ་དཔོན་
གཡོག་གཉིས་ཀྱིས་རིག་ནས་འགྲམ་དུ་ཕྱིན་པས་ཡུར་མ་ཡུར་མཁན་ཚོས་ཆུང་
གྲོགས་ཚེ་རིང་ལྷ་མོ་ལ་རྟ་པ་དཔོན་གཡོག་ལ་ཡུར་མ་ཡུར་རོགས་ཁུལ་དུ་ལྗང་
ཕུད་བཞེས་རོགས་གནང་ཟེར་བར་རྒྱུགས་ཟེ་བཏང་བ་རེད། ཆུང་གྲོགས་ཚེ་
རིང་ལྷ་མོ་ལྗང་ཕུད་གང་འཁྱེར་ནས་རྟ་པ་དཔོན་གཡོག་གཉིས་ཀྱི་འགྲམ་དུ་
སླེབས་པ་དང་ལྗང་ཕུད་བཞེས་རོགས་གནང་ཞེས་ཞུས་པ།
ཚུར་གཅིག་ལ་ཚུར་ལ་གསོན་དང་། རྟ་པ་དཔོན་གཡོག་གཉིས་པོ། །
307



གཡས་ལ་ཡུར་མ་བརྒྱ་ཡོད། ལྗང་ཕུད་བཞེས་རོགས་གནང་དང་།
གཡོན་ལ་ཡུར་མ་སྟོང་ཡོད། ལྗང་ཕུད་བཞེས་རོགས་གནང་དང་།
རྒྱུ་སྟོང་གཉིས་ཀྱི་བར་ནས། ལྗང་ཕུད་བཞེས་རོགས་གནང་དང༌།
ཞེས་གླུ་འདི་ལྟར་བཏང་ནས་རྟ་ལ་ལྗང་ཕུད་སྦྱིན་པ་དང་རྟ་པ་དཔོན་
གཡོག་གཉིས་ཀྱིས་ལྗང་ཕུད་མ་བཞེས་པར་བུ་མོའི་དངུལ་དཀར་མེ་ལོང་དེ་
འཕྲོག་ནས་གུང་ཐང་མེ་ཏོག་མཆོད་པར་ལྟས་མོ་ལྟ་བར་ཕྱིན་པ་རེད། ཆུང་
གྲོགས་ཚེ་རིང་ལྷ་མོ་ཚུར་ལོག་ཡོང་བ་དང་གཡས་ལ་ཡུར་མ་རྒྱག་མཁན་བརྒྱ་
དང་གཡོན་ལ་ཡུར་མ་རྒྱག་མཁན་སྟོང་གིས་ཁ་རུབ་བརྒྱབ་སྟེ་ཡུར་མ་བརྒྱ་ལ་
ཡུར་ཆག་ག་ནས་ཡོང་། མོ་རང་གི་དངུལ་དཀར་མེ་ལོང་དེ་ཡང་་མི་ཡིས་འཕྲོག་
སོང་། དོ་དགོང་ནང་ལ་ལན་བསྐྱལ་གྱི་ཡིན་ཞེས་བཤད་པས་ཆུང་གྲོགས་ཚེ་
རིང་ལྷ་མོས་མགུལ་ལ་སྒྲོན་པའི་བྱུ་རུའི་ཕྲེང་བ་དེ་ནས་མི་རེ་ལ་རེ་རེ་སྤྲད་ནས་
ནང་ལ་མ་ཤོད་རོགས་ཟེ་ཞུ་བ་བརྒྱབ་པ་རེད། དེ་དུས་ནམ་རྒྱུན་ཕྱིའི་སྐད་ཆ་
ནང་ལ་བཤད་ནང་གི་སྐད་ཆ་ཕྱི་ལ་ཤོད་མཁན་གྱི་རྒན་མོ་ཞིག་ཡོད་པ་དེར་ཕྱུ་
རུའི་སྐལ་བ་ཆད་པས་ནང་ལ་ལན་བསྐྱལ་བ་རེད། དགོང་མོ་ཆུང་གྲོགས་ཚེ་
རིང་ལྷ་མོ་ནང་ལ་ལོག་མི་ནུས་པར་སྒོ་རྒྱབ་དུ་ཉལ་བསྡད་པ་རེད། སྣང་ས་བློ་
གྲོས་བློ་བཟང་ནི་གུང་ཐང་མེ་ཏོག་མཆོད་པར་ལྟད་མོ་ལྟ་བར་ཕྱིན་ནས་བུ་མོའི་
དངུལ་དཀར་མེ་ལོང་དེ་རྒྱལ་པོ་ཞིག་གི་སྒོ་རྒྱབ་ལ་བཙུགས་ཏེ་ལས་དང་ལས་
འགྲོ་ཡོད་མེད་མདའ་མོར་སྨོན་ལམ་བརྒྱབ་ཏེ་མདའ་དེ་བཏང་བས་དངུལ་
དཀར་མེ་ལོང་ཕུར་ནས་ཕྱིན་པ་རེད། སྣང་ས་བློ་གྲོས་བློ་བཟང་ཐུགས་སྐྱོ་པོ་
བྱུང་ནས་དངུལ་དཀར་མེ་ལོང་དེ་བཟོ་བཅོས་བརྒྱབ་ནས་ཆུང་གྲོགས་ཚེ་རིང་ལྷ་
མོར་སྤྲོད་པར་ཕྱིན། ཆུང་གྲོགས་ཚེ་རིང་ལྷ་མོ་ནི་ནང་དུ་ལོག་མ་ནུས་པར་
བསྡད་པའི་ཚེ་པ་ཕས་མར་དོན་ཡོང་ནས་ནང་དུ་ལོག་ཤོག་གསུངས་ཏེ་བུ་མོར།།
ཚུར་གཅིག་ཚུར་ལ་གསོན་དང་། ཆུང་གྲོགས་ཚེ་རིང་ལྷ་མོ།
308



དངུལ་དཀར་ཆག་ན་ཆག་ག ཆོག་སོང་པ་ཕར་ཤོད་དང་།
དངུལ་དཀར་ཕྲོགས་ན་ཕྲོགས་པ། ཕྱོགས་སོང་པ་ཕར་ཤོད་དང་།
དངུལ་དཀར་བརླག་ན་བརླག་པ། བརླག་སོང་པ་ཕར་ཤོད་དང་།
དངུལ་དཀར་ཨ་ཁུ་བཟོ་པར། བཟོ་བཅོས་རྒྱག་རྒྱུ་བསྐྱལ་ཆོག །
ཚུར་གཅིག་ཚུར་ལ་གསོན་དང༌། ཆུང་གྲོགས་ཚེ་རིང་ལྷ་མོ།
ཞེས་བཤད་པར། ཆུང་གྲོགས་ཚེ་རིང་ལྷ་མོས་པ་ཕར། །
ཚུར་གཅིག་ཚུར་ལ་གསོན་དང་། ང་ཡི་ཡབ་ཆེན་པ་ལགས།
དངུལ་དཀར་ཆག་ཡང་མ་སོང་། དངུལ་དཀར་བརླག་ཡང་མ་སོང་།
དངུལ་དཀར་བརྐུ་ཡང་མ་སོང་། དངུལ་དཀར་རྒྱན་ལ་འདོགས་ཡོད།
འཕྲོག་སོང་ཐག་ཆོད་འཕྲོག་སོང་། བྲང་གི་མདུན་ནས་འཕྲོག་སོང་།
ཞེས་བཤད་ནས་ཡར་ནང་ལ་ཡོང་མ་ནུས་པ་རེད། ཡང་ནང་གི་ཨ་མ་དང་ཨ་
ཅག་ཚང་མས་གོང་བཞིན་གླུ་བཏང་ནས་ཡར་ནང་ལ་ཤོག་བཤད་པས་བུ་མོ་
ནང་དུ་ལོག་སྟེ་ཕྱི་ཉིན་ཡང་ཡུར་མ་རྒྱུག་པར་ཕྱིན་པ་རེད། །
དེ་ཉིན་སྣང་ས་བློ་གྲོས་བློ་བཟང་དཔོན་གཡོག་གཉིས་གུང་ཐང་མེ་ཏོག་
མཆོད་པར་ལྟས་མོར་ཕྱིན་ནས་མར་ལོག་ཡོང་གི་ཡོད་པ་གཡས་ལ་ཡུར་མ་ཡུར་
མཁན་བརྒྱ་དང་གཡོན་ལ་ཡུར་མ་ཡུར་མཁན་སྟོང་གིས་རིག་སྟེ་ཆུང་གྲོགས་ཚེ་
རིང་ལྷ་མོ་ལ་ཡུར་ཆག་མེད་ནུའི་མེད། ཁྱོད་རང་གི་དངུལ་དཀར་མེ་ལོང་སྤྲོད་
རོགས་ཞུས་ཞེས་པར་བུ་མོས། །
ཚུར་གཅིག་ཚུར་ལ་གསོན་དང་། རྟ་པ་དཔོན་གཡོག་གཉིས་པོ།
གཡས་ལ་ཡུར་མ་བརྒྱ་ཡི། ཡུར་ཆག་བཞེས་རོགས་གནང་དང་།
གཡོན་ལ་ཡུར་མ་སྟོང་གི ཡུལ་ཆག་གསོལ་རས་གནང་རོགས།
བརྒྱ་སྟོང་གཉིས་ཀྱི་བར་ནས། ལྗང་ཕུད་བཞེས་རོགས་གནང་དང་།
ཞུས་པ་དང་རྟ་པ་དཔོན་གཡོག་གཉིས་ཀྱིས་ཡུར་མ་ཡུར་མཁན་རྣམས་ལ་ཡོས་
309



ཞྭ་མོ་གང་དང་ཆུང་གྲོགས་ཚེ་རིང་ལྷ་མོར་རྟ་དང་རྟ་འཁལ་ཆ་ཚང་སྤྲད་ནས་
ཁོང་དཔོན་གཡོག་གཉིས་ཕར་ཙམ་དེར་གབ་ཡོད་སྐབས་ཡང་ཡུར་མ་རྒྱག་
མཁན་དེ་ཚོས་ངེད་ཚོ་ཡུར་མ་བརྒྱབ་པས་ཁྱོད་རང་གི་རྟ་འདི་གང་བྱུང་དུ་
འདོགས་མི་ཆོག་ཟེ་ཁ་རུབ་བརྒྱབ་པས། རྟ་དེ་རྩ་རྡོག་རྡོག་གཅིག་ལ་བཏགས་
ནས་བཞག་པ་ལ། རྟ་དེ་ཤོར་ཕྱིན་པ་རེད། །
བུ་མོས་རྟ་བློས་མི་མཐོང་བར་ཟིན་པར་ཕྱིན་པས་སྣང་ས་བློ་གྲོས་བློ་
བཟང་དཔོན་གཡོག་གཉིས་པོས་བུ་མོ་རྟ་ལ་བསྐྱོན་ཏེ་གཞུང་ས་ཀླུ་སྒུག་གཞུང་
ལ་ཁྲིད་ཕྱིན་པ་རེད།
ལམ་བར་སྤང་སྟོད་མཐོན་པོ་ཞིག་གི་སྟེང་དུ་ལུག་བརྒྱ་སྟོང་མང་པོ་ལུག་ .
རྫིས་འཚོ་བཞིན་ཡོད་པ་བུ་མོས་མཐོང་སྟེ་ནང་དྲན་པའི་གླུ་འདི་ལྟར་བཏང་།
སྤང་སྟོད་ཡ་གིའི་དཀྱིལ་གྱི། ལུག་རྫི་ཡིན་ན་དགའ་བ།།
ང་ནི་ཨ་ཁུ་ལུག་རྫིའི། ལུག་གཡོག་ཡིན་ན་སྐྱིད་པ།
དྲན་བྱུང་ལགས་དང་དྲན་བྱུང་། དྲིན་ཆེན་ཕ་མ་དྲན་བྱུང་།
སྣང་ས་བློ་གྲོས་བློ་བཟང་། བུ་མོ་གཏོང་རོགས་གནང་དང་།
ཟེ་ངུ་བཞིན་བསྡད་པའི་སྐབས་སྣང་ས་བློ་གྲོས་བློ་བཟང་གིས།
བུ་མོ་ཁྱོད་རས་འཇོན་ན། ཁྱོད་རའི་ཕྱག་ན་ཡོད་དོ།
བུ་མོ་ཁྱོད་རས་མ་འཇོན། མི་ཡི་ཕྱག་ན་ཡོད་དོ།
བུ་མོ་དེ་ལྟར་མ་གསུང༌། ཀླུ་སྒུག་གཞུང་ལ་ཕེབས་དང་།
ཞེས་གླུ་བླངས། དེ་ནས་རྟ་པ་དཔོན་གཡོག་གཉིས་དང་ཆུང་གྲོགས་ཚེ་རིང་ལྷ་
མོ་གསུམ་ཡར་ཕྱིན་པས་ཡང་རྟ་རྫི་ཞིག་གིས་རྟ་མང་པོ་འཚོ་བཞིན་ཡོད་པ་དང་
ཁ་ཐུག་འཁེལ་བས་བུ་མོ་ནང་དྲན་ནས།
སྤང་སྟོད་ཡ་གིའི་དཀྱིལ་གྱི། རྟ་རྫི་ཡིན་ན་དགའ་བ།
ང་ནི་ཨ་ཁུ་རྟ་རྫིའི། རྟ་གཡོག་ཡིན་ན་སྐྱིད་པ།
310



དྲན་བྱུང་ལགས་དང་དྲན་བྱུང་། དྲིན་ཆེན་ཕ་མ་དྲན་བྱུང་།
སྣང་ས་བློ་གྲོས་བློ་བཟང་། བུ་མོ་གཏོང་རོགས་གནང་དང་།
ཟེ་གླུ་བཏང་བས་སྣང་ས་བློ་གྲོས་བློ་བཟང་གིས།
བུ་མོ་ཁྱོད་རས་འཇོན་ན། ཁྱོད་རའི་ཕྱག་ན་ཡོད་དོ།
བུ་མོ་ཁྱོད་རས་མ་འཇོན། མི་ཡི་ཕྱག་ན་ཡོད་དོ།
བུ་མོ་དེ་ལྟར་མ་གསུང༌། ཀླུ་སྒུག་གཞུང་ལ་ཕེབས་དང་།
ཞེས་གླུ་ལན་ཕུལ་ནས་རིམ་བཞིན་ཡར་ཕེབས་པས་ར་རྫི་དང་ཕག་རྫི་
ཚང་མར་གོང་བཞིན་གླུ་བཏང་སྟེ་སྣང་ས་ཀླུ་སྒུག་གཞུང་དུ་འབྱོར་ནས་སྣང་ས་
བློ་གྲོས་བློ་བཟང་དང་ཆུང་གྲོགས་ཚེ་རིང་ལྷ་མོ་གཉིས་ཟས་ན་མཉམ་བཟའ་
དང་འགྲོ་ན་མཉམ་འགྲོ་བྱས་ཏེ་གཅིག་སེམས་གཅིག་འབྲེལ་གྱིས་དེ་གར་ཡུན་
རིང་བཞུགས་པ་རེད། །
དེའི་སྐབས་ལ་དམག་སྟོབས་ཆེ་བའི་གླིང་འབུམ་དམག་ཟེར་བའི་རྒྱལ་
ཁབ་དེར་རྒྱལ་པོ་གྲོངས་བས་ན་རྒྱལ་རྒྱུད་འཛིན་མཁན་གྱི་རྒྱལ་པོ་ཞིག་བསྐོ་
བཞག་བྱེད་ཆེད་ཡུལ་ལུང་ཀུན་གྱི་མི་རྣམས་སང་ཉིན་འཚོང་འདུས་ལ་འཛོམས་
དགོས་ཟེ་བཀའ་བཏང་ནས་སྣང་ས་བློ་གྲོས་བློ་བཟང་རྒྱལ་པོར་བསུ་བའི་ངན་
ཇུས་བཏོན།
དེའི་དགོང་མོ་ཆུང་གྲོགས་ཚེ་རིང་ལྷ་མོས་སྣང་ས་བློ་གྲོས་བློ་བཟང་ལ།
སང་ཉིན་རྟ་དེ་རྟ་དཀྱིལ་དུ་འདོགས་ལ་གྲལ་གྱི་དཀྱིལ་དུ་སྡོད་ཤོག་ཨཱ་ཟེར་ནས་
མདའ་ཤུབས་ལ་ཤིང་གི་མདའ་ཞིག་བཅུག་ཏེ་བཏང་། ཕྱི་ཉིན་སྣང་ས་བློ་གྲོས་
བློ་བཟང་ཚོང་འདུས་ལ་ཕྱིན་ནས་རྟ་དེ་རྟ་དཀྱིལ་དུ་འདོགས་གྲབས་བྱེད་སྐབས་
གླིང་འབུམ་དམག་ཚོས་བྱ་ལོང་བྱེད་ལོང་མེད་པར་རྟའི་རྟ་མགོར་གསེར་གྱི་
ལྕགས་ཐག་བརྒྱབ་ནས་རྟ་དེ་རྟ་འགོར་བཏགས། སྣང་ས་བློ་གྲོས་བློ་བཟང་
འདིར་ཕེབས་ཟེར་ནས་གྲལ་མགོར་བསྐྱལ་བ་དང་ངེད་ཚང་རྒྱལ་པོའི་རྒྱལ་
311



གཞིས་འཛིན་མཁན་མེད་པས་སྣང་ས་བློ་གྲོས་བློ་བཟང་རྒྱལ་རྒྱུད་འཛིན་དགོས་
ཟེར་ནས་མདའ་ཁ་ཚ་ལོས་དང་ཤོ་ཚ་ལོས་སོགས་ག་ཚོད་འགྲན་ན་ཡང་སྣང་ས་
བློ་གྲོས་བློ་བཟང་ལ་ཐོབ་པས་རྒྱལ་པོར་ཉར། དེ་ན་རྒྱལ་རྒྱུད་འཛིན་བཞིན་ལོ་
ཁ་ཤས་ཕྱིན་མཚམས་གྱི་ཉིན་ཞིག་ན་རྫུན་བཏིབ་ནས་སྨན་བཅོས་རིམ་འགྲོ་ཅི་
འདྲ་ཞིག་བྱས་ཀྱང་མི་ཕན་པའི་ཚུལ་མཛད་པའི་སྐབས། གླིང་འབུམ་དམག་
ཚོས་མཆོད་ གནས་ ལ་ སང་ཉིན་མོ་ཞིག་རྒྱག་པར་ཡོང་རོགས་ཞུས། དེའི་
དགོང་མོ་སྣང་ས་བློ་གྲོས་བློ་བཟང་གིས་མཆོད་གནས་དེའི་སར་ཕྱིན་ནས་སང་
ཉིན་གླིང་འབུམ་དམག་ཚོས་མོ་རྒྱག་པ་ལ་སླེབས་ན་ང་ནང་ལ་ གཏོང་དགོས་
འདུག སྐྱེས་ལྷ་དང་ཡུལ་ལྷས་གནོད་འདུག་ཟེར་གསུང་གནང་རོགས་ཞུས་
ནས་ལོག་ ཕྱིན། ཕྱི་ཉིན་གླིང་འབུམ་དམག་ཚོ་ མོ་རྒྱག་པར་ སླེབས་སྐབས་
མཆོད་གནས་དེས་དེ་ལྟར་བཤད་པས། བློ་གྲོས་བློ་བཟང་ལན་གཅིག་ནང་ལ་
ལོག་ཆོག་པའི་དགོངས་པ་ཁྲོལ། དེ་ན་ཁོང་རྡོ་ རྐས་ཆུང་བ་ནས་མཆོངས།
རིང་བ་ནས་བབས་ཏེ་ཞལ་ནས་ཆུང་གྲོགས་ཚེ་རིང་ལྷ་མོ་ཟེར་ཞིང་ཕྱིན། རྡོ་
བཀྱོག་གི་མཇུག་དེར་བྱང་ཐང་ཁ་ལ་སྒོ་ལྕགས་ཟེར་བ་ཞིག་འོ་མ་བཞུ་གིན་
བསྡད་པ་དེ་ལ་རྡོག་ཐོ་ཞིག་བཞུས་ནས་ཕྱིན་པས་བྱང་ཐང་གི་ཁ་ལ་སྒོ་ལྕགས་
ཀྱིས་ངས་སྦྱིན་བདག་ལ་ཤོད་ཀྱི་ཡིན་ཞེས་བཤད་པས་ཁ་ལ་སྒོ་ལྕགས་གཅིག་
བརྒྱབ། ཨུམ་ཨུམ་བྱས། ཡང་སྒོ་ལྕགས་གཅིག་བརྒྱབ། ཨུམ་ཨུམ་བྱས་པས་
སྒོ་ལྕགས་ཕྱེ་བས་བྱང་ཐང་ཁ་ལ་སྒོ་ལྕགས་དེས། འདིས་ངའི་ཆུང་གྲོགས་ཚེ་
རིང་ལྷ་མོ་ཟེར་ནས་རྡོ་རྐོས་རིང་བ་ནས་བབས། ཐུང་བ་ནས་མཆོངས་ང་ལ་
རྡོག་ཐོ་གཅིག་བཏང་བྱུང་ཟེ་སྐད་ཆེན་པོས་བོས་པས། ཐོག་ཁ་ནས་རྒྱལ་མོ་
དེས་རྒྱལ་པོ་ཡར་སྐད་བཏང་ནས་གླང་རྒན་དམར་པོ་གཅིག་བསད་ནས་རྒྱུ་མ་
དེ་སྐེ་ལ་གྱོན་རུ་བཅུག ཁྲག་འཐུང་རུ་བཅུག་ནས་ཆུང་གྲོགས་ཚེ་རིང་ལྷ་མོ་དེ་
ལ་སྐད་ཆ་ཤོད་པ་དང་། ལུས་འདྲེས་པ་སོགས་གང་ཡང་བྱས་ཆོག་མི་ཡོང་།
312



ཅ་ལག་ཡག་པ་དེ་ཚོ་ཚུར་ཁྱེར་ཤོག འབྲིང་བ་དེ་ཚོ་ཨ་མར་སྤྲོད། སྡུག་པ་དེ་
ཆུང་གྲོགས་ཚེ་རིང་ལྷ་མོར་སྤྲོད་ཤོག་ཟེ་མནའ་འགག་བཏང་ནས་བཏང་།
ཆུང་གྲོགས་ཚེ་རིང་ལྷ་མོ་ནི་ཉིན་ལྟར་སེམས་སྡུག་གིས་ཐོག་ཁར་ངུ་གིན་
བསྡད་ནས་མིག་ཆུས་ཉ་རྒྱབ་སྒང་ལ་ཨི་ཁུང་བཏོལ། ཁང་པའི་གྱང་ལ་བྱུར་ཁ་
དོད་ནས་སྣང་ས་ཀླུ་སྒྲུག་གཞུང་ལ་སྣང་ས་བློ་གྲོས་བློ་བཟང་ག་དུས་སླེབས་ཡོང་
བསམ་ནས་སྒུག་བསྡད་ཡོད་པས། སྣང་ས་བློ་གྲོས་བློ་བཟང་སླེབས་ཡོང་བ་
ཤེས་ཏེ་བསུ་ཆང་བཏང་ནས་གཡོན་ལ་བཞུགས་ཏེ་མདའ་མོ་ལན་གང་བསྐུར་
ཚད་ཤོད་ཤེས་པས་ལན་གང་ཡོད་སྐད་ཆ་དྲིས། མདའ་མོས་བློ་གླིང་འབུམ་དམག་
ཚོས་མནའ་འགག་བཏང་ནས་བཏང་བྱུང༌། མཉམ་དུ་སྐད་ཆ་ཤོད་ཆོག་མི་
ཡོང་། ཅ་ལག་འབྲིང་བ་དེ་ཚོ་ཨ་མར་སྤྲོད། ཅ་ལག་སྡུག་པ་དེ་ཚོ་ཆུང་གྲོགས་
ཚེ་རིང་ལྷ་མོར་སྤྲོད་ཤོག་ཟེར་བྱུང་བཤད་པ་རེད། ཆུང་གྲོགས་ཚེ་རིང་ལྷ་མོ་ལོ་
ངོ་མང་པོ་སྣང་ས་བློ་གྲོས་བློ་བཟང་མ་མཇལ་པས་སེམས་སྡུག་ཚད་མེད་བྱེད་
བཞིན་ཉིན་ཁ་ཤས་ནང་ཕན་ཚུན་སྐད་ཆ་ཤོད་རེས་མེད་པར་བསྡད་ནས་སྣང་
ས་བློ་གྲོས་བློ་བཟང་མར་ལོག་ཕྱིན་པ་དང་ལ་གཅིག་ཡོད་པ་དེའི་སྒང་ལ་ཆུང་
གྲོགས་ཚེ་རིང་ལྷ་མོ་སྐྱེལ་བར་ཕེབས་པ་རེད། ལའི་སྒང་གི་ལ་བཙས་ཡོད་ས་དེ་
ནས་སྣང་ས་བློ་གྲོས་བློ་བཟང་གིས་མར་ཙམ་བསྐུལ་ཡང་ཡར་ལོག་ཡོང་ནས་
ཆུང་གྲོགས་ཚེ་རིང་ལྷ་མོ་ག་པར་འདུག་བལྟས། དེ་ལྟ་བུ་ཐེངས་མང་ཕྱིན་ནས་
ཐེངས་རྗེས་མ་དེར་བུ་ཡིས་ཚུར་ཙམ་དེར་ཉལ། བུ་མོས་ཕར་ཙམ་དེར་ཉལ་
ནས་མཚན་གཅིག་དེར་ལུས་པ་རེད། གླིང་འབུམ་དམག་ཚོའི་རྒྱལ་མོས་ཁོ་
གཉིས་མཉམ་དུ་བསྡད་ཡོད་ཀྱི་རེད་བསམ་ནས་སྤྱང་ཀི་གཅིག་ལ་སྤྲུལ་ཏེ་སྐོར་
བ་གཅིག་བརྒྱབ་ནས་བལྟས་པས་མཉམ་དུ་བསྡད་མེད་པ་མཐོང་བས་མར་ལོག་
ཕྱིན་པ་རེད། སང་ཉིན་ཡང་གཤིབ་གཤིབ་བྱས་ནས་བསྡད་པའི་ཚེ་རི་བོང་
གཅིག་དེ་ནས་ཡར་ཡོང་ཏེ་ཁྱོད་གཉིས་གང་བྱེད་ཀྱི་ཡོད། མནའ་འགག་བཏང་
313



བ་ཡིན་ན་མནའ་ངས་ཟས་ཆོག་བཤད་ནས་སྐེ་རགས་གི་སྣེ་ཡ་གཅིག་སྣང་ས་བློ་
གྲོས་བློ་བཟང་གི་ཁ་ལ་བཅུག་སྣེ་ཡ་གཅིག་ཆུང་གྲོགས་ཚེ་རིང་ལྷ་མོའི་ཁ་ལ་
བཅུག་ཏེ་དཀྱིལ་དེ་ནས་རི་བོང་གིས་བཟས་ཙང་རི་བོང་ཤོ་ཏོ་ཆགས། རི་བོང་
གིས་མནའ་ཟས་པས་ཁོ་གཉིས་སྐད་ཆ་ཤོད་རྒྱུ་བྱུང་བས་སྣང་ས་བློ་གྲོས་བློ་
བཟང་གིས་ད་ཁྱོད་རང་འདི་རུ་མ་སྡོད། ལྷ་སར་ཕྱིན་ནས་ཨ་ནི་བྱེད་པར་རྒྱུག་
ཚེ་འདི་ལ་ང་གཉིས་མཉམ་དུ་སྡོད་དབང་མི་འདུག ཚེ་རྗེས་མ་ཞིག་ལ་མཉམ་
དུ་འཛོམས་པའི་སྨོན་ལམ་རྒྱག་གི་ཡིན། ང་ནི་གླིང་འབུམ་དམག་ཚོའི་ལག་
འོག་ནས་ཐར་བ་མི་འདུག་པས་ཕར་མ་ཕྱིན་ན་ཡོང་གི་མ་རེད་ཅེས་བཤད་དེ་
ཆུང་གྲོགས་ཚེ་རིང་ལྷ་མོ་ལྷ་སར་ཨ་ནི་བྱེད་པར་བཏང་། སྣང་ས་བློ་གྲོས་བློ་
བཟང་གླིང་འབུམ་དམག་གི་ས་ལ་ལོག་ཕྱིན་པ་རེད། །
སྣང་ས་བློ་གྲོས་བློ་བཟང་དེར་ལོ་མང་བསྡད་ནས་ཉིན་ལྟར་ཆུང་གྲོགས་
ཚེ་རིང་ལྷ་མོ་དྲན་ནས་ཐུག་ཕྲད་དུ་འགྲོ་འདོད་པས་ཡང་ན་རྫུ་བཏབ་ཏེ་སྨན་
དང་རིམ་འགྲོ་གང་བྱས་ཀྱང་མ་ཕན་པའི་ཚུལ་མཛད་པས་གླིང་འབུམ་དམག་
ཚོས་སང་ཉིན་མཆོད་གནས་ལ་མོ་རྒྱག་རོགས་ཞུས། བློ་གྲོས་བློ་བཟང་གིས་
མཆོད་གནས་ལ་ང་ནི་ལྷ་སར་མཆོད་མཇལ་དུ་གཏོང་དགོས་འདུག་གསུངས་
རོགས་གནང་ཞེས་མངག་ཏེ་ལོག་ཕྱིན། ཕྱི་ཉིན་གླིང་འབུམ་དམག་ཚོས་མོ་
རྒྱག་རོགས་ཞུས་པས་སྣང་ས་བློ་གྲོས་བློ་བཟང་གིས་ཞུས་པ་ལྟར་བཤད་པས་
སྣང་ས་བློ་གྲོས་བློ་བཟང་ལྷ་ སར་ཆོས་འཇལ་ ལ་ གཏང་བ་རེད། པར་ལམ་
གཡོག་རྒོད་དཔོན་དར་རྒྱས་མཉམ་དུ་ཁྲིད་ནས་ཕྱིན་པ་རེད། །
ཁོ་གཉིས་ལྷ་སར་ཕྱིན་ནས་བསྐོར་བ་བསགས་པ་དང་མཆོད་པ་འབུལ་
བས་སྐྱིད་པོ་བྱུང་རྐྱེན་མཆོད་གཡོག་རྒོད་པོ་དར་རྒྱས་ལ་རོགས་ཉན་པ་སུ་
འདུག་ལྟ་བར་བཏང་བ་རེད། གཡོག་པོ་དེ་ལྷ་ས་རུ་བཞི་ལ་ཕྱིན་ནས་ཡར་ལོག་
ཡོང་ཏེ་མར་ཙམ་ཞིག་ལ་ཨ་ནེ་ཞིག་འདུག་དེ་ལས་ཡག་པ་གཅིག་དང་མཛེས་པ་
314



གཅིག་གང་དུ་ཡང་མི་འདུག་ཞུས་པས་། སེམས་ནང་ཆུང་གྲོགས་ཚེ་རིང་ལྷ་མོ་
མིན་ནམ་སྙམ་ཏེ་ཕྱི་ཉིན་ཡང་བསྐྱར་གཡོག་པོ་བཏང་ནས་སྐད་ཆ་འདྲིས་ཤོག་
གསུངས་པས། ཕྱི་ཉིན་གཡོག་པོ་རྒོད་དཔོན་དར་རྒྱས་ཀྱིས་སྐད་ཆ་དྲིས་པས་
ངོ་ཤེས་ཏེ་ཡར་ཁྲིད་སོང་བས་ཁོ་གཉིས་མཉམ་དུ་བསྡད་ནས་ཕྲུ་གུ་བུ་ཞིག་ཀྱང་
བྱུང་བ་རེད། གླིང་འབུམ་དམག་ཚོའི་རྒྱལ་མོའི་བསམ་པར་སྣང་ས་བློ་གྲོས་བློ་
བཟང་རྒྱུན་རིང་པོ་ལོག་མ་ཡོང་པ་གང་ཡིན་སྙམ་ཏེ་ཁ་ཉན་བྱེད་མཁན་ཞིག་
བཏང་བ་རེད།
ཁ་ཉན་བྱེད་མཁན་དེ་ལྷ་སར་སླེབས་ནས་གནས་ཚུལ་ཚང་མ་ཤེས་ནས་
ཚུར་ལན་སྐྱེལ་བས་རྒྱལ་མོ་དེ་ཁོང་ཁྲོ་ཟ་ནས་གླིང་འབུང་དམག་ཚོས་དམག་
དྲངས་ཏེ་ཁོང་མ་བུ་གསུམ་བསད་པ་རེད། སྣང་ས་བློ་གྲོས་བློ་བཟང་མ་བུ་གསུམ་
གླིང་འབུམ་དམག་ཚོས་བསད་པས་རྒོད་མ་བུ་གསུམ་ལ་སྐྱེ་བ་བླངས་པ་རེད།
ཉིན་ཞིག་གླིང་འབུམ་དམག་ཚོའི་རྒྱལ་མོ་དེ་ད་ཀྱིལ་ཆུའི་གཡས་གཡོན་ལ་
རྐང་པ་རེ་རེ་བཞག་ནས་སྐྲ་བཀྲུ་བཞིན་ཡོད་ པའི་སྐབས་སྣང་ས་བློ་གྲོས་བློ་
བཟང་གི་སྐྱེ་བ་རྒོད་པོ་དེས་ཡག་ཀྱང་སྡུག་ཀྱང་ཚེ་གྲོགས་ཡིན་བསམ་ནས་
གཤོག་ལྕག་རྒྱུག་མི་ནུས། ཆུང་གྲོགས་ཚེ་རིང་ལྷ་མོའི་སྐྱེ་བ་རྒོད་མོ་དེས་སྙིང་རྗེ།
ངེད་གཉིས་ལ་ལས་འགྲོ་མེད་པ་ལས་དེ་ལ་སྐྱོན་འཛུགས་རྒྱུ་ཅི་ཡོད་བསམ་ནས་
གཤོག་ལྕག་མི་བརྒྱབ་པར་ཕུར་ཕྱིན། རྒོད་ཕྲུག་བུའི་སྐྱེ་བ་དེ་ཕ་ལ་ཕ་བསད་
པའི་དགྲ་ཤ་ལེན་དགོས་ཡོད། མ་ལ་མ་བསད་པའི་དགྲ་ཤ་ལེན་དགོས་ཡོད།
བུ་ཆུང་ང་རང་བསད་པའི་དགྲ་ཤ་ལེན་དགོས་ཡོད་ཟེར་ནས་གཤོག་ལྕག་གཅིག་
བརྒྱབ་ནས་མོ་བསད་དོ། །
མཆན་འགྲེལ་
མནའ་འགག མནའ་སྐྱེལ་བའི་དོན།
ཁ་ཉན༔ སོ་ལྟ་བྱེད་མཁན་ནམ་ཉུལ་མ།
315



ཡི་གེ་ཨ་ཕ་རའི་སྒྲུང་།
སྔོན་རྒྱལ་པོ་ཞིག་དང་བློན་པོ་ཞིག་ཡོད་པ་དེ་གཉིས་ལ་བུ་རེ་རེ་ཡོད།
བུ་དེ་གཉིས་ཆུང་དུས་ནས་མཉམ་ཟ་མཉམ་འཐུང་དང་མཉམ་འགྲོ་མཉམ་སྡོད་
ཀྱིས་ཕ་གཅིག་གི་ཕྲུ་གུ་བཞིན་བརྩེ་དུང་ཟབ་མོ་ཡོད་པ་རེད། །
ཉིན་ཞིག་རྒྱལ་པོ་དེ་དང་བློན་པོ་དེ་གཉིས་ཕན་ཚུན་གྲོས་མོལ་བྱས་ནས་
ཕྲུག་གུ་དེ་གཉིས་ཀྱིས་རྗེས་སུ་རྒྱལ་སྲིད་ལེགས་པོ་ཞིག་སྐྱོང་ཐུབ་པའི་ཆེད་དུ་རྒྱུ་
ནག་ལ་སློབ་སྦྱོང་བྱེད་པར་བཏང་བ་རེད། རྒྱ་ནག་ཏུ་ལོ་ཁ་ཤས་ཕྱིན་པའི་རྗེས་
སུ་རྒྱལ་པོའི་བུ་དང་བློན་པོའི་བུ་གཉིས་ཕ་ཡུལ་དུ་འཁོར་ཞག་ལ་ཡོང༌། ལམ་
བར་མི་མེད་ལུང་སྟོང་ཞིག་ལ་སླེབས་ནས་ཆར་པ་ཆེན་པོ་བབས་པས་ ཁོང་
གཉིས་གད་པ་མཐོ་པོ་ཞིག་གི་འོག་ཏུ་ཆར་གཡོལ་བྱས་ནས་བསྡད། རྒྱལ་པོའི་
བུས་ཐིགས་པའི་སྒྲ་ཞིག་ཐོས་མ་ཐག་ལམ་སེང་བློན་པོའི་བུ་ལ་གད་པ་འདི་མར་
ཇིབ་ཀྱི་རེད་ཟེར་བས་བློན་པོའི་བུས་གད་པ་མཐོ་པོ་འདི་འདྲ་གང་བྱས་ནས་
མར་རྡིབ་ཀྱི་རེད་ཅེས་བཤད། རྒྱལ་པོའི་བུ་ཡིས་ཐིགས་པའི་སྒྲ་ཐིག་ཐིག་ཟེར་
བ་དེ་རྡེབ་རྡེབ་ཟེར་བའི་ རྟགས་ཡིན་ཟེར་ནས་བློན་པོའི་བུའི་ལག་པ་ནས་
བཟུང་སྟེ་མར་ཕྱི་ལ་ཁྲིད་ཕྱིན་པས། གད་པ་དེ་ཇིབ་པ་རེད། དེ་ནས་ཁོ་གཉིས་
ཕ་ཡུལ་ལ་སླེབས་གྲབས་ཡོད་སྐབས་བློན་པོའི་བུའི་བསམ་པར་རྒྱལ་པོའི་བུ་ནི་
སྤྱང་གྲུང་ལྡན་ཞིང་ཤེས་བྱ་རིག་པའི་གནས་ལ་མཁས་པའི་མི་ཞིག་ཡིན་པ་དང་།
ང་ནི་གང་ཡང་མི་ཤེས་པའི་ལྐུགས་པ་ཞིག་ཡིན་པས་ད་རེས་མཉམ་དུ་ཕ་ཡུལ་ལ་
ལོག་ཕྱིན་ན་ཡུལ་མི་དང་རྒྱལ་བློན་རྣམས་ཀྱིས་ང་ལ་ངན་སྨྲས་ཚིག་རྩུབ་ཤོད་རྒྱུ་
རེད་སྙམ་ནས་རྒྱལ་པོའི་བུ་བསད་རྒྱུའི་སེམས་ངན་བཅངས། གང་ཙམ་སོང་
316



རྗེས་བློན་པོའི་བུས་རལ་གྲི་བཏོན་ནས་རྒྱལ་པོའི་བུ་ལ་ད་རེས་ངས་ཁྱོད་གསོད་
ཀྱི་ཡིན་བཤད་པས། རྒྱལ་པའི་བུས་ཁྱོད་ཀྱིས་ང་བསད་ན་རང་ཡུལ་དུ་འབྱོར་
སྐབས་རྒྱལ་པོར་ལན་ཅི་འདྲ་ཞིག་འབུལ་རྩིས་ཡོད་དྲིས་པས། བློན་པོའི་བུས་
ལན་འདེབས་སྟངས་གང་ཡང་མ་དྲན་པས་རྒྱལ་པོའི་བུས་གལ་སྲིད་ཁྱོད་ཀྱིས་ང་
གསོད་རྒྱུར་ཐག་བཅད་ཚར་ན་ངས་ཡི་གེ་ཞིག་རྒྱལ་པོ་ལ་བསྐུར་གྱི་ཡིན་པས་
ཁྱོད་ཀྱིས་དེ་རྒྱལ་པོའི་ཕྱག་ལ་འབུལ་རོགས་གནང་ཞེས་བཤད་པས་བློན་པོའི་
བུས་ངས་སྤྱད་ཆོག་ཟེ་བཤད། དེ་ནས་རྒྱལ་པོའི་བུ་ཡིས་ཡི་གེ་ཨ་ཕ་ར་ཞེས་པའི་
ཡིག་འབྲུ་གསུམ་བྲིས་ནས་བློན་པོའི་བུ་ཡི་ལག་ཏུ་སྤྱད་པས་བློན་པོའི་བུ་ཡིས་
བལྟ་ཙམ་བྱས་པས་ནང་དོན་གང་ཡང་གོ་རྒྱུ་མེད་པས་ཨམ་ཕྲག་ནང་བཅུག་
ནས་རྒྱལ་པོའི་བུའི་སྐེ་བཅད་ནས་བསད། དེ་ནས་བློན་པོའི་བུ་ཡིས་ཡིག་གེ་དེ་
འཁྱེར་ནས་ཕ་ཡུལ་ལ་ལོག་ཕྱིན་པ་རེད། ཕ་ཡུལ་དུ་འབྱོར་རྗེས་རྒྱལ་བློན་
རྣམས་དང་ཕྲད་པས། རྒྱལ་པོས་ཁྱོད་གཅིག་པུ་ཡུལ་དུ་ལོག་ལ་ངའི་བུ་མེད་
པའི་རྒྱུ་མཚན་ཅི་ཡིན་བཤད་པས། བློན་པོའི་བུས་ང་ནི་ཡིག་ཚད་མི་ལོན་པས་
མར་རྒྱལ་སར་ལོག་ཡོང་བ་ཡིན། རྒྱལ་པོའི་བུ་ནི་ཡིག་ཚད་ལོན་ཏེ་རྒྱ་ནག་གོང་
མའི་སར་བཞུགས་ནས་བསྡད་ཡོད་ཟེར་ཞིང་ཡི་གེ་དེ་རྒྱལ་པོར་ཕུལ། རྒྱལ་
པོས་ཡི་གེ་དེའི་ནང་དོན་གང་ཡིན་མ་ཤེས་པས་བློན་པོ་རྣམས་ལ་སྐད་ཆ་དྲིས་
པས་དེ་ཚོས་ཀྱང་མི་ཤེས། དེ་ནས་ཡུལ་ཡར་ལུང་གི་མི་རྣམས་ལ་དྲིས་པས་སུས་
ཀྱང་མི་ཤེས་པས་ལེན་འདེབས་མི་ཐུབ།
ཉིན་ཞིག་རྒྱལ་པོས་ཡུལ་ལུང་ཚང་མའི་མི་ཀུན་ལ་བརྡ་ཁྱབ་བཏང་ནས་
སུས་ཡི་གེ་དེའི་ནང་དོན་ཤེས་ན་དེ་ལ་རྒྱལ་གཞིས་ཕྱེད་ཀ་སྤྲོད་རྒྱུ་ཡིན་ཟེར་བས་
ཡུལ་དེ་ལ་མེ་སྐུགས་ཚུབ་ཚུབ་ཞིག་ཡོད་པ་དེ་ལུང་པ་ཞིག་གི་ཕུ་ལ་ཕྱིན་པའི་ལམ་
བར་དུ་ཉི་མ་བཞུད་ནས་ས་རུབ་པས་བྲག་ཕུག་ཞིག་གི་ནང་དུ་ཡར་ཕྱིན་ནས་
ཟུར་ཞིག་ལ་ཉལ་ནས་བསྡད།
3I7



གང་ཙམ་སོང་རྗེས་བྲག་ཕུག་དེའི་ནང་རི་དྭགས་དང་གཅན་གཟན་མང་
པོ་ཚོགས་བྱུང་བས་ཁོ་ཞེད་ཐག་ཆོད་ནས་གབ་ནས་བསྡད། དེ་ཚེ་རི་བོང་ཞིག་
གིས་ཨ་ཕོ་སྟག་ལ་ལུང་པའི་མདའ་ལ་གནས་ཚུལ་གང་ཞིག་འདུག་ཟེ་དྲིས་པས་
རི་བོང་གིས་ལུང་པའི་མདའ་ལ་རྒྱལ་པོའི་བུ་ཡི་ཡི་གེ་ལ་འགྲེལ་པ་བྱེད་མི་ཐུབ་
པར་བསྡད་འདུག་ཅེས་བཤད། སྟག་གིས་ཡི་གེ་གང་འདྲ་ཞིག་འདུག་ཅེས་དྲིས་
པར། རི་བོང་གིས་ཡི་གེ་ཨ་ཕ་ར་ཟེར་བ་ཞིག་འདུག་ཟེ་ལན་བརྒྱབ། སྟག་གིས་
ལམ་སེང་ཡི་གེ་ལ་འགྲེལ་པ་བྱེད་མི་ཐུབ་པ་གང་ཡོད། །
(ཨ་མའི་རོ་) ཟེར་བའི་དོན་རེད་བཤད་པས་དེར་ཡོད་ཀྱི་རི་དྭགས་
ཚང་མ་གད་མོ་ཤོར། སྟག་གིས་འོ་ན་ཁྱེད་ཚོ་སུས་ཡི་གེ་དེའི་དོན་འགྲེལ་པ་བྱེད་
ཐུབ་བམ་ཞེས་དྲིས་ནས་སེམས་སུ་གང་ཞིག་གིས་ཀྱང་ལན་རྒྱག་ཐུབ་ཀྱི་མ་རེད་
སྙམ། སྐབས་དེར་ཨ་ཕོ་རི་བོང་གིས་ཡི་གེ་དེའི་དོན་གང་ཡིན་ངས་ལན་རྒྱག་
ཐུབ་ཀྱི་ཡོད་ཀྱང་ང་ནི་སེམས་ཅན་རྣམས་ཀྱི་ཁྲོད་ནས་མཐོང་ཆུང་ཤོས་ཡིན་
པས་ངས་ལན་རྒྱག་གི་མིན་ཞེས་བཤད། སྟག་གིས་གལ་སྲིད་ཁྱོད་ཀྱིས་ལན་
རྒྱག་ཐུབ་ན་རང་ངའི་བློན་པོར་བསྐོ་བཞག་བྱེད་ཀྱི་ཡིན་ཞེས་བཤད་པས་རི་བོང་
གིས་( ཨ་）ནི་མི་མེད་འདྲ་བའི་ལུང་སྟོང་། (ཕ་)ནི་ཕ་མ་བགཉིས་དང་འདྲ་
བའི་གྲོགས་པོ་ གཉིས། （ར་)ནི་རལ་གྲི་སྔོན་མོས་མགུལ་དེ་བཅད་ཞེས་
བཤད་པ་རེད། སྐད་ཆ་དེ་ཚོ་ཚང་མ་མི་དེས་ཐོས་ནས་དགའ་ ཐག་ཆོད་ཏེ་
མཚན་གང་གཉིད་མ་ཁུག ཞོགས་པའི་སྐྱ་མདའ་བཏང་ཡོང་བ་དང་སེམས་
ཅན་དེ་ཚོ་ཚང་མ་མར་དོན་ཕྱིན་པ་རེད། །
དེ་ནས་མི་ལྐུགས་ཚུབ་ཚུབ་དེ་ཡར་ལངས་ནས་རྒྱལ་སར་ལོག་ཕྱིན་པ་
རེད། དེ་ཉིན་རྒྱལ་དམག་གིས་མང་ཚོགས་རེ་རེ་བཞིན་ལ་སྐད་ཆ་དྲི་བཞིན་
ཡོད་པས་ཁོའི་སར་སླེབས་མ་ཐག་སྐད་ཆ་དྲིས་པས་ཁོས་ང་ནི་རྒྱལ་ཁབ་འདིའི་
ནང་མཐོང་ཆུང་ཤོས་ཡིན་པས་ངས་ཡི་གེ་དེའི་ནང་དོན་ཤེས་ཀྱང་བཤད་ཀྱི་
318



66
མིན་ཞེས་བཤད་པས། དམག་མི་དེ་རྣམས་རྒྱལ་སར་ལོག་ནས་རྒྱལ་པོ་ལ་དེ་
ལྟར་ཞུས་པས་རྒྱལ་པོས་བཀའ་བཏང་སྟེ་ཁོ་རྒྱལ་སར་ཤོག་ཟེར་བས་བློན་པོ་
རྣམས་ཀྱིས་ཁོ་ལམ་སེང་རྒྱལ་སར་ཁྲིད་ཡོང་། ཁོས་རྒྱལ་པོར་ང་ནི་རྒྱལ་ཁབ་
འདིའི་ནང་མཐོང་ཆུང་ཤོས་ཡིན་པས་ངས་ལན་རྒྱུག་གི་མིན་ཞེས་བཤད་པས།
རྒྱལ་པོས་གལ་སྲིད་ཁྱོད་ཀྱིས་ཡི་གེ་དེའི་དོན་ཤེས་ན་མི་ཚེ་གཅིག་ལ་ངས་ནོར་
སྦྱིན་ནས་ཁྱེད་སྐྱིད་པོ་བྱས་ནས་བཞག་གི་ཡིན་བཤད་པས་ཁོས་འོ་ན་རྒྱལ་བློན་
མང་ཚོགས་ཚང་མ་མཉམ་འཛོམས་ཀྱི་ཐོག་ལ་ཡི་གེ་དེའི་དོན་བཤད་ཀྱི་ཡིན་
ཟེར་བས་རྒྱལ་པོས་ལམ་སེང་བློན་པོ་དང་མང་ཚོགས་ཚང་མ་རྒྱལ་སར་འཛོམས་
རུ་བཅུག་པས་བློན་པོའི་བུ་དེ་ཡང་སླེབས་ཡོད། མཚམས་དེར་མི་སྐུགས་ཚུབ་
ཚུབ་དེས་བློན་པོའི་བུ་ལ་( ཨ་）མི་མེད་འདྲ་བའི་ལུང་སྟོང་ཞིག་ལ་ཁྱོད་གཉིས་
སླེབས་སམ་ཞེས་དྲིས་པས་བློན་པོའི་བུས་སླེབས་བྱུང་ཞེས་བཤད། ཡང་མི་
ལྐུགས་ཚུབ་ཚུབ་དེས་( ཕ་)གཅིག་དང་འདྲ་བའི་གྲོགས་པོ་བློ་ཐུབ་འདིས་
(ར་）རལ་གྲི་སྔོན་མོས་མགུལ་དེ་བཅད་ཟེར་བས་རྒྱལ་པོས་བློན་པོའི་བུ་དེ་
ཁྲིམས་ལ་སྦྱར་ནས་ཚ་འདྲི་བྱས་པས་ཁོས་ཁས་ལེན་བྱས་པས་རྒྱལ་པོས་བློན་
པོའི་བུ་དེ་ཁྱི་ཡིས་སོ་རྒྱག་ཏུ་བཅུག་ནས་བསད། དེ་ནས་མི་ཞུགས་ཚུབ་ཚུབ་དེ་
རྒྱལ་སར་སྤྲོ་པོ་བྱས་ནས་བཞག་པ་རེད། གནས་ཚུལ་དེ་མི་ལུགས་ཚུབ་ཚུབ་
དེའི་གྲོགས་པོ་ཞིག་ཡོད་པ་དེས་ཐོས་ནས་ཡིད་མ་རངས་པར་ཉིན་ཞིག་ཇ་ཆང་
མང་པོ་འཁྱེར་ནས་མི་ལྐུགས་ཚུབ་ཚུབ་དེར་ཆང་བླུགས་ནས་ཁྱོད་ལ་སྐད་ཆ་
འདི་གང་འདྲ་བྱས་ནས་ཤེས་བྱུང་དྲིས་པས་མི་སྐུགས་ཚུབ་ཚུབ་དེས་གནས་
ཚུལ་ཚང་མ་ཇི་མ་ཇི་བཞིན་དུ་བཤད། ཕྱི་ཉིན་གྲོགས་པོ་དེས་མི་ཞུགས་ཚུབ་
ཚུབ་དེས་བཤད་ པ་ལྟར་ ཕྱིན་ནས་བྲག་ ཕུག་ གི་ཟུར་དེར་ཉལ་ ཏེ་ བསྡད།
དགོངས་མོ་སེམས་ཅན་དེ་ཚོ་ཚང་མ་འཛོམས་རྗེས་རི་བོང་གིས་སྟག་ལ་ལུང་
པའི་ཕུ་ལ་སྐད་ཆ་གང་འདུག་དྲིས་པར་སྟག་གིས་ལུང་པའི་ཕུ་ལ་སྐད་ཆ་གང་
319
is



ཡང་མི་འདུག་ཅེས་བཤད། ཡང་ལུང་པའི་མདོ་ལ་སྐད་ཆ་གང་འདུག་ཟེར་དྲིས་
པར་ལུང་པའི་མདའ་ལ་མི་ལྐུགས་ཚུབ་ཚུབ་ཞིག་གིས་བློན་པོའི་བུས་རྒྱལ་པོའི་
བུ་བསད་པའི་སྐོར་བཤད་ནས་བློན་པོའི་བུ་ཡང་བསད་སོང་བཤད་པས་སྟག་
གིས་དེ་ལྟར་ཡིན་ན་ང་ཚོའི་ནང་ལ་ལན་སྐྱེལ་མཁན་ཞིག་ཡོད་པ་རེད་ཟེར་བས་
ཚང་མས་ངས་སྐྱེལ་མེད་ཟེར། རི་བོང་གིས་ང་ཚོའི་སྐད་ཆར་ཉན་རྣ་རྒྱག་
མཁན་ཞིག་ཡོད་ངེས་རེད་ཟེར་ནས་ཨ་ཕོ་སྟག་ཁྱོད་ཀྱིས་སྐད་ཞིག་རྒྱོབ་དང་
ཟེར་བས་སྟག་གིས་ངར་སྐད་ཤུགས་ཆེན་པོ་ཞིག་བརྒྱབ་པས་གྲོགས་པོ་ཁོ་སྐད་
ངན་ཤོར་བས་སྟག་གིས་བཟས་སོ། །
རྐུ་མ་རྒན་གཞོན་གཉིས།
རྐུ་མ་གཉིས་མཉམ་དུ་ཐུག་པས་གཅིག་གིས་ཟེར་ན་ཁྱོད་ཀྱིས་རྐུ་མ་གང་
ཞིག་བརྐུ་ཐུབ་ཀྱི་ཡོད་ཟེར་བར་ངས་བྱ་མ་འདྲོག་པར་སྒོ་ང་བརྐུ་ཐུབ་ཀྱི་ཡོད་
ཅེས་བཤད། ཁྱོད་ཀྱིས་རྐུ་མ་གང་ཞིག་བརྐུ་ཐུབ་ཀྱི་ཟེ་དྲིས་པས། ངས་མི་མ་
འདྲོག་པར་ལྷམ་གྱི་རྡོག་པ་བརྐུ་ཐུབ་ཀྱི་ཡོད་ཟེ་བཤད་པ་རེད། ཁོ་གཉིས་ཀྱིས་
བྱས་ན་ང་གཉིས་འགྲན་བསྡུར་ཞིག་བྱེད་དགོས་ཟེར་ནས་རྐུ་མ་གཅིག་གིས་
ཤིང་རྩེ་ནས་བྱའི་སྒོ་ང་བརྐུ་བར་ཡར་འཛེགས་ཕྱིན་པས་རྐུ་མ་གཞན་དེས་ཁོའི་
རྗེས་ནས་ཡར་འཛེགས་ཡོང་སྟེ་བྱའི་སྒོ་ང་བརྐུ་མཁན་གྱི་རྐུ་མ་དེའི་ལྷམ་གྱི་རྡོག་
པ་བརྐུས་པ་རེད། བྱ་དེའི་སྒོ་ང་བརྐུ་མཁན་དེས་སོ་སོའི་ལྷམ་གྱི་རྡོག་པ་བརྐུས་
པ་མ་ཤེས་པར་མར་བབས་ནས་ངས་བྱ་མ་འདྲོག་པར་སྒོ་ང་བརྐུས་ཡོད། ཁྱོད་
ཀྱིས་མི་མ་འདྲོག་པར་ལྷམ་གྱི་རྡོག་པ་བརྐུ་ཐུབ་ཨེ་ཡོད་དམ་བཤད་པས། རྐུ་མ་
གཞན་དེས་ངས་ཀྱང་མི་མ་འདྲོག་པར་ལྷམ་གྱི་རྡོག་པ་བརྐུས་ཡོད་ཟེར་ནས་
རྡོག་པ་ཁོ་ལ་བསྟན་པས། རྐུ་མ་གཞན་དེས་དེ་ཁྱོད་རའི་ལྷམ་གྱི་རྡོག་པ་མ་
320



རེད་དམ་བཤད་པས། ཁྱོད་རའི་ལྷམ་གྱི་རྟོག་པ་ལ་མིག་གཅིག་ལྟོས་དང་
བཤད་པས། ད་གཟོད་ཁོས་གཞི་ནས་སོ་སོའི་ལྷམ་ལ་རྡོག་པ་མེད་པ་ཤེས་པས་
བྱ་དེའི་སྒོ་ང་བརྐུ་མཁན་དེར་རྐུན་མ་རྒན་པ་ཞེས་མིང་བཏགས་པ་དང་རྡོག་པ་
རྐུན་མ་མཁན་དེར་རྐུན་མ་གཞོན་པ་བྱས་ནས་མཉམ་དུ་མི་ཚང་ཞིག་གི་ནང་དུ་
རྐུ་མ་བརྐུ་བར་སོང་བ་རེད། །
ཁོ་གཉིས་མི་ཚང་དེའི་ཐོག་ཁར་འཛེགས་ནས་ཐོག་གི་དུ་ཁུང་ནས་རྐུན་
མ་རྒན་པ་ལས་རྐུན་མ་གཞོན་པ་མཁས་པ་དེ་ཐག་པའི་སྟེང་ནས་མར་བཏང་
ནས་ཁྱིམ་ཚང་དེའི་ནང་དུ་རྐུ་མ་བརྐུ་བར་ཕྱིན། རྐུ་མ་གཞོན་པ་དེའི་བསམ་
པར་གལ་སྲིད་སྒམ་དེ་སྔོན་ལ་བཏང་བ་ཡིན་ན་ཁོས་ང་བཞག་ནས་འགྲོ་གི་རེད་
བསམ་ཏེ་སྒམ་དེའི་ནང་འཛུལ་ཏེ་ཐག་པས་ཡར་ཐོན་དུ་འཇུག་པ་རེད། རྐུན་
མ་རྒན་པ་དེའི་བསམ་པར་དེ་རིང་ཁོ་ངའི་མགོ་སྐོར་འོག་ཏུ་ཚུད་སོང་སྙམ་ནས་
སྒོམ་དེ་ཁྱེར་ནས་ལོག་ཕྱིན། ལམ་དུ་གང་ཙམ་བསྐྱོད་རྗེས་ཁོས་སྒམ་དེ་ཁ་ཕྱེ་
ནས་བལྟས་པས་རྐུན་མ་རྒན་གཞོན་གཉིས་ཀ་གད་མོ་ཤོར་བ་དང་དེ་རྗེས་རྐུན་
མ་རྒན་གཞོན་གཉིས་སོ་སོའི་ནང་དུ་ལོག་ཕྱིན་ནོ། །
རྐུན་མ་གཞོན་པའི་ནང་དུ་ ཨ་མ་གཅིག་ལས་མེད་པ་དང་ཉིན་ལྟར་
འགྲུལ་པ་མང་པོ་ཡོང་གི་ཡོད་པས་ཨ་མ་ནི་འགྲུལ་པའི་ཁ་ལག་བཟོས་ནས་སྡོད་
དགོས་ཀྱི་ཡོད། ཉིན་ཞིག་ཨ་མ་དེར་ན་ཚ་ཆེན་པོ་ཞིག་ཕོག་ནས་གྲོངས་པ་རེད།
དེའི་དགོང་མོ་རྐུན་མ་གཞོན་པ་དེས་འགྲུལ་པས་མ་ཚོར་བ་བྱས་ནས་ཨ་མའི་སྐེ་
ལ་ཐག་པ་བརྒྱབ་ནས་འགྲུལ་པའི་སྒམ་ནང་དུ་བླུགས། ཕྱི་ཉིན་རྐུན་མ་གཞོན་
པ་དེས་ངའི་ཨ་མ་བརླག་འདུག་ཟེ་སྐད་བརྒྱབ་སྟེ་འགྲུལ་ པའི་སྒམ་ཚང་མ་
བཤེར། སྒམ་ཚང་མའི་ནང་བཙལ་ཀྱང་མ་རྙེད་པས། ཁོས་ད་འགྲུལ་པ་ཁྱེད་
ཚོའི་སྒམ་ནང་ལ་ཡོད་ཟེར་ནས་སྒམ་རྐུབ་རྐུབ་དེར་འཚོལ་བར་ཕྱིན་པས་དེའི་
ནང་ཨ་མའི་སྐུ་ཕུང་ཡོད་པས་རྐུན་མ་གཞོན་པ་དེས་ངུ་འབོད་བྱེད་བཞིན་ཨ་ཙི
321



ཁྱེད་ཚོས་ངའི་ཨ་མ་བསད་འདུག ངས་ཁྱེད་ཚོར་ཡག་པོ་འདི་འདྲ་བྱས་ཀྱང་
ཁྱེད་ཚོས་དྲིན་ལན་ལ་ལོག་འཇལ་གྱིས་ཨ་མ་གསོད་དགོས་དོན་ཅི་ཡིན་ཟེར་
བར་འགྲུལ་པ་གཅིག་གིས་གཅིག་ལ་དོགས་པ་ཟ་ནས་མཐར་རྐུན་མ་གཞོན་པ་
དེར་རྟ་དང་སྒམ་མང་པོ་སྦྱིན་ནས་དགོངས་དག་ཐུགས་བདེན་ཞུས་པ་རེད།
རྐུ་མ་གཞོན་པ་དེས་ཨ་མའི་སྐུ་ཕུང་སྐམ་ཞིག་གི་ནང་དུ་བླུགས་ནས་རྟ་ལ་བཀལ་
རྗེས་འགྲུལ་པས་སྦྱིན་པའི་དངོས་པོ་རྣམས་ཁྱེར་ནས་ཐོན་ཕྱིན་པས་ལམ་བར་
དུ་རྐུན་མ་རྒན་པ་དེ་དང་ཐུག་པས་རྐུན་མ་རྒན་པ་དེ་ཧ་ལས་ནས་ཁྱོད་ལ་ཆ་
ལག་མང་པོ་འདི་འདྲ་ག་ནས་བྱུང་བཤད་པས རྐུ་མ་གཞོན་པ་དེས་ངས་ཨ་མ་
བསད་ནས་འགྲུལ་པར་ཚོང་རྒྱབ་པ་ཡིན་ཞེས་བཤད་ནས་ཕྱིན། རྐུན་མ་རྒན་
པ་དེ་ཡིད་ཆེས་ཐག་ཆོད་ནས་ནང་དུ་ལོག་རྗེས་སོ་སའི་ཨ་མ་དུག་བརྒྱབ་ནས་
བསད་དེ་ཨ་མའི་མགོ་སྡེར་མའི་ནང་བླུགས་ནས་ལག་པར་ཁྱེར། གཟུགས་པོ་
སླེ་པོའི་ནང་བླུགས་ནས་རྒྱབ་ཏུ་འཁྱེར་ཏེ་ཁ་ནས་མི་ ཤ་ གཟིགས། མི་ ཤ་
གཟིགས། ཞེས་ཟེར་གྱིན་ཡོང་བ་དེ་འགྲུལ་པ་དེ་ཚོས་ཐོས་ནས་ཁོང་ཁྲོ་ཟ་ཐག་
ཆོད་དེ་རྐུན་མ་རྒན་པ་དེར་རྒྱུག་རྡུང་མང་པོ་བཏང་བ་མ་ཟད་ཁྱོད་རས་མི་སུ་
བསད་པ་ཡིན་ཞེས་ཚ་འདྲི་བྱས་པས་ཁོས་ངའི་ཨ་མ་བསད་པ་ཡིན་ཞེས་ལན་
བརྒྱབ་པས་འགྲུལ་པ་དེ་ཚོས་འཇིག་རྟེན་ན་སོ་སོའི་མ་བསད་མཁན་ལས་སྡུག་
པ་ཞིག་མེད་པས་མི་ཁོ་འཇིག་རྟེན་འདིར་མ་མཇོག་ཟེར་ནས་བསད། རྐུན་མ་
གཞོན་པ་དེས་ལམ་བར་དུ་ཨ་མའི་སྐུ་ཕུང་ལ་རྗེས་འཇུག་ཡག་པོ་བྱས་ནས་ལུང་
པ་ཞིག་གི་རྒྱལ་པོ་ཞིག་ལ་ང་རྐུ་མ་བརྐུ་བར་ཧ་ཅང་མཁས་པོ་ཡོད་ཅེས་བཤད་པ་
མ་ཟད་རྐུ་མ་བརྐུ་ལུགས་དང་དཔའ་རྩལ་རྣམས་རྒྱལ་པོར་བཤད་པས་རྒྱལ་པོ་
དེས་གནས་སྐབས་རྐུན་མ་གཞོན་པ་དེ་གཡོག་པོར་ཉར་བ་རེད།
ཉིན་ཞིག་རྒྱལ་པོའི་འཁོར་ལ་ཤན་པ་ཞིག་ཡོད་པ་དེར་རྒྱལ་པོས་རང་གི་
ཕྱུ་པ་དེར་བདག་པོ་ཡག་པོ་བརྒྱབ་ན་མ་གཏོགས་རྐུ་མ་ཤོར་ཡོང་ཞེས་བཤད་
322



པས་ཤན་པ་དེས་གལ་སྲིད་ངའི་ཕྱུ་པ་དེ་བརྐུ་ཐུབ་མཁན་ཞིག་བྱུང་ན་ངས་རྒྱལ་
པོའི་བཀའ་གསུང་ཅི་སྒྲུབ་ཞུས་ཆོག་ཅེས་བཤད། དེའི་དགོང་མོ་རྒྱལ་པོས་རྐུ་མ་
གཞོན་པ་དེ་ཤན་པའི་ཕྱུ་པ་རྐུ་བར་བཏང་།
ཤན་པ་དེས་རང་གི་ཕྱུ་པ་དེ་སྔས་ལ་བརྒྱབ་ནས་ཉལ་སྡོད་སྐབས་རྐུ་མ་
གཞོན་པས་ཁོའི་ཐོག་ཁར་ཕྱིན་ནས་ཐོག་ཁའི་སྟེང་ནས་རྡོ་དབྱུགས་པས་ཤན་
པའི་བསམ་པར་ཁོ་གྱང་སྟེང་ནས་མར་ཡོང་བ་རེད་བསམ་ནས་གྲི་རིང་པོ་ཞིག་
འཁྱེར་ནས་མར་དོན་ཕྱིན། སྐབས་དེར་རྐུན་མ་གཞོན་པས་དུ་ཁུང་ནང་ནས་
ལྕགས་ཀྱུ་ཞིག་བཏང་སྟེ་ཕྱུ་པ་འཁྱེར་ཕྱིན། ཕྱི་ཉིན་རྐུ་མ་གཞོན་པས་ཕྱུ་པ་དེ་
རྒྱལ་པོར་འཕུལ་བས་རྐུན་མ་གཞོན་པར་གོ་གནས་ཞིག་ཀྱང་གནང་བ་རེད།
ཤན་པ་ཕྱུ་པ་རྐུ་ལ་ཤོར་ཚར་བས་རྒྱལ་པོའི་སྐུ་མདུན་དུ་བཅར་བར་ཡོང་། རྒྱལ་
པོས་ཕྱུ་པ་དེ་ཤན་པར་སྤྱད་ནས་ད་དུང་གཟབ་གཟབ་མ་བྱས་ན་ཁྱེད་རང་ཡང་
རྐུ་ལ་ཤོར་ཡོང་ཞེས་བཤད་པས་ཤན་པས་ངའི་ཕྱུ་པ་རྐུ་ལ་ཤོར་ཡང་ང་བརྐུ་མི་
ཐུབ་ཞེས་བཤད། དེའི་དགོང་མོ་རྒྱལ་པོས་སླར་ཡང་རྐུན་མ་གཞོན་པ་དེ་ཤན་
པ་བརྐུ་བར་བཏང་། ཤན་པས་དོ་དགོང་གཟབ་ནན་བྱེད་དགོས་སྙམ་ནས་
ལག་པ་རེ་རེར་གྲི་རེ་འཁྱེར་ནས་ནང་དུ་བསྡད།
རྐུན་མ་གཞོན་པ་དེས་ཤན་པས་མ་ཚོར་བ་བྱས་ནས་ཁོའི་ཁང་པའི་སྒོ་
འགྲམ་དུ་ས་དོང་ཆེན་པོ་ཞིག་དྲུས་ནས་དེའི་ཁར་སླེའུ་ཆེན་པོ་ཞིག་བཀབ་སྟེ་
རྐུན་མ་ཁོ་ར་མར་ཙམ་དེར་བསྡད་ནས་སྐད་ཆེན་པོས་ཤན་པ་ཁྱོད་མར་དོན་
ཤོག དོ་དགོང་ངས་ཁྱོད་རྐུ་ཐག་ཆོད་ཡིན་ཞེས་བཤད་པས་ཤན་པ་དེ་ངར་
ལངས་ནས་མར་དོན་ཡོང་བས་ས་དོང་ནང་ལ་ལྷུང་། རྐུན་མ་གཞོན་པས་ལམ་
སེང་སླེའུ་དེ་རུབ་རུབ་བཟོས་ནས་རྒྱལ་པོའི་སར་འཁུར་ཕྱིན།
ཕྱི་ཉིན་རྒྱལ་པོ་རྐུན་མ་གཞོན་པའི་རྐུ་རྩལ་ལ་ཧ་ལས་ནས་ཁོ་བློན་པོ་
རྒན་པར་བསྐོ་གཞག་བྱས། དེ་ནས་བཟུང་རྐུ་མ་གཞོན་པ་དེ་འཚོ་བ་སྐྱིད་པོ་
323



ཞིག་བསྐུལ་ནས་བསྡད་དོ། །
སྨན་ཀུན་ད་གླིང་གི་མེ་ཏོག
སྔར་ལུང་པ་ཞིག་ལ་རྒྱལ་པོ་ཞིག་ཡོད་པ་དེར་སྲས་གསུམ་ཡོད་པ་དང་
རྒྱལ་པོ་དེ་སྙུང་གཞི་ཐོག་ནས་ལོ་མང་ཕྱིན་པས་ཉིན་ལྟར་ཕོ་བྲང་གི་ཐོག་ཁར་
ཕེབས་ཏེ་བཞུགས་ཀྱི་ཡོད། ཉིན་ཞིག་རྒྱལ་པོས་སྲས་གསུམ་པོ་དེ་ཁྲིད་ནས་ཕོ་
བྲང་ལ་ཞབས་བསྐོར་ལ་ཕྱིན་པས་གླིང་ཁའི་ནང་དུ་ཁང་བྱིའུ་ཕོ་མོ་གཉིས་ཀྱིས་
ཕན་ཚུན་སྐད་ཆ་བཤད་ནས་ཕོ་དེས། ང་ཚོའི་རྒྱལ་པོའི་ན་ཚ་དེ་ནི་དྲག་རྒྱུ་
གཅིག་ཀྱང་མིན་འདུག་པས་དྲག་པའི་ ཐབས་ཤེས་འདྲ་ཡོད་ནམ་ཟེར་བས།
བྱིའུ་མོ་དེས་དྲག་པའི་ཐབས་ཞིག་ཡོད་དང་ཡོད། སྨན་ཀུན་ད་གླིང་གི་མེ་ཏོག་
དེ་བྱུང་ན་རྒྱལ་པོ་དྲག་གི་རེད། དེ་མིན་གྱི་ཐབས་ཤེས་མེད། སྨན་ཀུན་ད་གླིང་
གི་མེ་ཏོག་དེ་ཐག་རིང་པོ་ཞིག་ལ་ཡོད་ཟེར་བ་ལས་མཐོང་མྱོང་མེད་ཅེས་བཤད་
ནས་འཕུར་ཕྱིན། རྒྱལ་པོས་བྱིའུ་ཡི་སྐད་ཆ་གོ་གི་ཡོད་པས་ཡར་ཕོ་བྲང་ལ་
ཕེབས་ཏེ་དེ་རིང་སྨྲ་བ་བཟང་པོ་གང་མིན་ཚད་ཞིག་བྱུང་ལ་སྐྱིད་པོ་ཡང་འདུག་
གསུངས་ནས་སྲས་གསུམ་ལ་ངས་ཁྱོད་གསུམ་པོར་ལས་འགན་ཞིག་སྤྲོད་རྒྱུ་
ཡོད། ཁྱེད་ཚོས་སྨན་ཀུན་ད་གླིང་གི་མེ་ཏོག་དེ་འཚོལ་བར་རྒྱུག་སུས་དེ་བརྙེད་
བྱུང་ན་དེར་རྒྱལ་སྲིད་སྤྲོད་རྒྱུ་ཡིན་ཞེས་བཤད་ནས་སྲས་གསུམ་པོ་དེར་རྟ་རེ་
དང་གཡོག་པོ་རེ་སྤྲད། སྲས་ཆུང་བ་དེར་རྒྱལ་པོ་རང་གི་གློ་གྲི་ཞིག་ཡོད་པ་དེ་
བསྐུར་ནས་དེས་ཁྱོད་ལ་ཕན་ཐོགས་ཡོང་གསུངས་ནས་བཏང་བ་རེད།
བུ་གསུམ་པོ་དེ་རྒྱལ་པོའི་ཕོ་བྲང་ལས་ཁ་བྲལ་ཏེ་ཕྱིན་ཙ་ན་ཉིན་མ་གཅིག་
ལུང་པ་ཆང་ས་དར་པོ་ཟེར་བ་ཞིག་ལ་འབྱོར་བ་རེད། །
དེར་གནས་ཚང་གཡར་རོགས་ཞུས་པས་ལུང་པ་དེའི་མི་ཚང་མས་ཡར་
324



ཕེབས་ཟེར་ནས་སྣེ་ལེན་ཟབ་རྒྱས་བྱས། བུ་ཆེ་བ་གཉིས་ནི་ཉིན་ལྟར་ས་ཆ་དེར་
ཤོ་སྦག་ཁོ་ན་བརྒྱབ་སྟེ་རྒྱལ་པོས་བསྐུར་བའི་དངུལ་ཚང་མ་བསྐྱལ་ནས་སྤྲང་རྐྱང་
ཆགས་སྟེ་བསྡད་པ་དང་། བུ་ཆུང་བ་དེས་ཤོ་སྦག་མ་རྒྱུག་པར་རྨོ་བོ་གཅིག་གི་
ནང་ལ་གནས་ཚང་གཡར་ཏེ་གཡོག་པོ་དེར་རྟ་དེ་མར་བསྐུར་ཏེ་ལོག་བཏང་བ་
དང་། ང་ཚུར་མ་སླེབས་བར་དུ་རྒྱལ་པོར་ཞབས་ཞུ་ཡག་པོ་གནང་རོགས་ཞེས་
བཤད་ནས་བུ་ཁོ་རང་ཉིན་མ་ཁ་ཤས་ལྡེང་པའི་སྲོག་ཆུང་ཞིག་འཁྱེར་ནས་ཕྱིན།
ཉིན་ཞིག་ལུང་པ་སྲིན་ལུང་རྒྱལ་ས་ཞིག་ལ་འབྱོར་བ་དང་ལམ་བར་དུ་ཁྱིམ་ཚང་
ཞིག་གི་མི་ཚང་མ་ངུ་གིན་བསྡད་ཡོད་པ་རེད། བུ་ཆུང་བས་དེར་སྐད་རྒྱུན་རིང་
བཏང་བའི་མཇུག་མ་དེར་ལན་སློག་པས་བུ་ངས་ད་གིན་ནས་སྐད་བཏང་བ་
ཡིན། ཁྱེད་ཚོས་དེར་ངུ་དགོས་དོན་གང་ཡིན་དྲིས་པས། ང་ཚོའི་ལུང་པ་
འདིར་སྲིན་བུ་ཞིག་ཡོད་པ་དེས་མི་ཤ་ཟས་ནས་ལོ་ལྟར་ཤ་ཁྲལ་མི་རེ་གཏོང་
དགོས་པས་ད་ལོའི་ ཤ་ ཁྲལ་ངེས་ཚང་ལ་བབས་པས་ཕན་ཚུན་གཅིག་གིས་
གཅིག་ལ་བློས་མ་ཐོང་པར་ངུ་གིན་ཡོད་ཅེས་བཤད་པས། བུས་དེ་གང་བྱེད་ཀྱི་
མ་རེད། སྲིན་བུའི་ཤ་ཁྲལ་ལ་ངས་ཕྱིན་ཆོག་དངོས་པོ་གང་འཁྱེར་དགོས་ཞེས་
དྲིས་པས་འབྲས་བཙོས་པའི་ཁུ་བ་ཞིག་འཁྱེར་ཏེ་སྲིན་བུའི་ནང་གི་སྒོ་འགྲམ་དུ་
སྡོད་དགོས་བཤད། ཕྱི་ཉིན་བུ་ཆུང་བས་འབྲས་བཙོས་པའི་ཁུ་བ་དེ་སྒོ་འགྲམ་
དུ་བཞག་ནས་སྲིན་བུའི་ནང་གི་ཐོག་ཁ་དེར་འཛེགས་ནས་བློ་ གྲི་དེར་བློས་
འགེལ་ནས་སྲིན་བུ་སྒུག་བསྡད་པ་རེད། གང་ཙམ་སོང་རྗེས་སྲིན་བུ་དེ་དེར་
སླེབས་ནས་འབྲས་གཙོས་པའི་ཁུ་བར་དྲི་མ་སྣམ་ཙམ་བྱས་ཏེ་ཤ་ཁྲལ་ཡོང་གི་
ཡོད་དམ་སྙམ་ནས་མར་ལྟ་ཙམ་རེ་བྱས་ནས་བསྡད་པས་བུ་ཆུང་བས་བློ་གྲི་དེར་
སྨོན་ལམ་ཞིག་བརྒྱབ་སྟེ་དབྱུག་པས་སྲིན་བུའི་སྐེད་པ་བཅད། དེའི་དགོང་མོ་
བུས་སྲིན་བུའི་རོ་དེ་རྒྱལ་པོའི་ཕོ་བྲང་གི་མདུན་དུ་ཡར་བལྟས་ནས་བཞག་སྟེ་
རང་ཉིད་སྲིན་བུའི་པང་པའི་མདུན་དུ་གོས་ཚང་མ་ཕུད་དེ་ཉི་མ་སྤྲོ་བཞིན་
325
ན་



བསྡད། སང་ཉིན་ལུང་པ་དེའི་རྒྱལ་པོས་རབ་གསལ་ནང་ནས་མར་བལྟས་
པས་སྲིན་བུ་དེ་ཡར་བལྟས་ནས་བསྡད་ཡོད་པ་མཐོང་སྟེ་ཞེད་ཐག་ཆོད་ནས་
སྔར་བརྡུང་མ་མྱོང་པའི་རྔ་དེ་བརྡུང་། སྔར་མ་འཕྱུར་པའི་དར་པོ་ཆེ་དེ་འཕྱུར་
ནས་མདང་ནུབ་སྐྱེས་པའི་ཕྲུ་གུ་ཡན་ཆད་ནས་ཚོགས་འདུར་ཤོག་ཟེ་བརྡ་བཏང་
ནས་མདང་ནུབ་བརྡ་མ་འབྱོར་བ་ཡིན་ནམ་འོ་ན་ཁྱེད་ཚོས་ཤ་སྐལ་མི་ཕྱིན་པ་
ཡིན། གང་ལྟར་སྲིན་བུ་ནི་ཕོ་བྲང་གི་མདུན་ནས་ཁ་གདངས་ཏེ་བསྡད་འདུག་
བཤད་པས་ཤ་ཁྲལ་འགྲོ་རེས་ཀྱི་མི་ཚང་དེས་རྒྱལ་པོའི་བརྡ་ཡང་འབྱོར་བྱུང་ལ་ཤ་
སྐལ་ཡང་ངེད་ཚོར་བབས་སོང་། གདང་དགོང་ང་ཚོ་ཕན་ཚུན་བློས་མ་ཐོང་
བར་དུ་གིན་ཡོད་པས་བུ་ཞིག་གིས་ཤ་སྐལ་ལ་ཁོས་འགྲོ་གིན་ཡིན་ཟེ་བཤད་བྱུང་།
ད་ལྟ་ཁོ་འཚོལ་བར་འགྲོ་ཡི་ཡིན། གལ་སྲིད་མ་རྙེད་ན་ཤ་སྐལ་ལམ་སང་གཏོང་
གི་ཡིན་བཤད་ནས་བུ་དེ་ཚོལ་བར་ཕྱིན་པས་བུ་ནི་གོས་གཅིག་རྐྱང་མེད་པར་
སྲིན་བུའི་སྒོ་ཁར་ཉལ་བསྡད་ཡོད་པས་མི་ཚང་དེས་ཆག་སྒོ་ལ་བུ་ཁྱེད་རང་གིས་
སྲིན་པུའི་ ཤ་སྐལ་ ལ་ ཕྱིན་ཡོང་གསུངས་ནས་ད་སྲིན་བུ་ཕོ་བྲང་གི་འགྲམ་དུ་
སླེབས་པས་རྒྱལ་པོས་ང་ཚོར་བཀའ་བཀྱོན་གནང་གི་འདུག ད་ཁྱེད་རང་མར་
ཕོ་བྲང་ལ་འགྲོ་རོགས་གནང་ཞེས་བཤད་པས་བུས། དེས་གང་ཡང་བྱེད་དོགས་
མེད། སྲིན་བུ་ངས་བརྟུལ་ཆོག ང་འདིར་སྡོད་པ་ནི་སྲིན་བུས་ཟ་ཡི་རེད་
བསམ་ནས་གོས་མ་གྱོན་པར་བསྡད་པ་ཡིན། འོན་ཀྱང་ངས་སླེབས་ཡོང་ཟེར་
ནས་མར་ཕྱིན་པ་དང་གྲི་དེ་ཕྱར་ཏེ་སྲིན་བུར་ཞུས་པའི་ཁུལ་བྱས་པས་སྲིན་བུའི་
རོ་དེ་འགྱེལ་བ་དང་དེར་ས་རིམ་པ་དགུ་བརྐོས་ནས་སྦས། ལུང་པ་དེའི་རྒྱལ་པོ་
ནི་དགའ་ཐག་ཆོད་ནས་བུ་ལ་ཐུགས་རྗེ་ཆེ། ཁྱེད་རང་གིས་ལུང་པ་འདི་བདེ་ལ་
བཀོད་པ་རེད། རྒྱལ་ གཞེས་ཕྱེད་ཀ་དང་སྲས་མོ་ཁྱེད་ལ་སྦྱིན་གྱི་ཡིན་ཞེས་
བཤད། བུ་ཆུང་བ་དེ་དེར་ཟླ་བ་ཁ་ཤས་བསྡད་རྗེས་རྒྱལ་པོར་ངའི་རྒྱལ་པོ་ནི་ན་
བས་ང་སྨན་ཀུན་ད་གླིང་གི་མེ་ཏོག་འཚོལ་བར་འགྲོ་མཁན་ཡིན་པས་འདི་གའི་
326



མང་ཚོགས་ལ་སྐད་ཆ་ཞིག་འདྲི་རོགས་གནང༌། ང་ཚུར་མ་ཡོང་གོང་དུ་སྲས་མོ་
དང་རྒྱལ་གཞེས་ཕྱེད་ཀ་དེ་ཉར་ཚགས་ཞུ་རོགས་ཞེས་བཤད། རྒྱལ་པོས་ལུང་
པའི་ཕུ་མདའ་ཚང་མར་སྐད་ཆ་དྲིས་པས་རྗེས་མ་དེར་རྒན་མོ་ཞིག་གིས་སྨན་
ཀུན་ད་གླིང་གི་མེ་ཏོག་ཟེར་བ་ཞིག་ཡོད་པ་གོ་ཐོས་བྱུང་བ་ལས་ས་ཕྱོགས་གང་
ཡོད་ཤེས་ཀྱི་མེད་ཞེས་བཤད་པ་རེད། དེ་ནས་བུ་ཆུང་བ་དེ་རྒྱལ་ཁབ་དེ་ནས་ཁ་
བྲལ་ཏེ་ཕྱིན་ཕྱིན་ཙ་ན་བདུད་ལུང་རྒྱལ་ས་ཟེར་བ་གཅིག་ལ་སླེབས། རྒྱལ་ས་
དེར་ལུང་པ་ཁ་རུབ་པ་ཞིག་གི་ནང་དུ་སྒོ་དང་སྒེའུ་ཁུང་ཚང་མ་བརྒྱབ་པའི་ཁང་
པ་མཐོ་པོ་ཞིག་ཐུག་པ་རེད། དེའི་ནང་མི་གཅིག་རྐྱང་མེད་པས་བུས་ནང་དུ་
ཡར་འཛུལ་ནས་ཐོག་ཁང་སྒང་ནས་ཕར་བལྟ་ཚུར་བལྟ་བྱེད་དུས་དེར་ཤིང་ཏོག་
དང་སྒྲོག་རྩེ་གྲི་འདྲ་ནོ་དེ་ལས་གཞན་གང་ཡང་མེད་པ་རེད། །
བུ་ཆུང་བ་དེ་ཡ་མཚན་ཆེན་པོ་སྐྱེད་ནས་བསྡོད་པའི་སྐབས་ཡུམ་མར་
ནས་འདྲེན་པ་ཤོག་ཟེར་མཁན་ཞིག་མར་ཙམ་དེ་ནས་ཡོང་གི་ཡོད་པས་བུ་ཆུང་
བས་ཐོག་ཁ་ནས་མར་བབས་ཏེ་ཤིང་སྡོང་ཞིག་གི་རྩེ་ལ་འཛེགས་ནས་བསྡད་པ་
རེད། མཚམས་དེར་སེམས་ཅན་གཉིས་ཀྱིས་བུ་མོའི་རོ་ཞིག་ཁྱེར་ཡོང་ནས་སྒོ་
རྭའི་ནང་དུ་སླེབས་པ་དང་ཁྱེད་རས་བོར་ལ་ངས་ཀྱང་བོར་ཟེར་ནས་བྲོས་ཕྱིན་
པ་རེད། བུས་ཤིང་རྩེ་ནས་མར་བབས་ཏེ་སླར་ཡང་བདུད་ཁང་ནང་དུ་གང་
འདུག་ལྟ་བར་ཕྱིན་པའི་སྐབས་ཡང་རི་ཆེན་པོ་ཞིག་ནས་སྐད་སྒྲ་ཆེན་པོ་གྲགས་
ནས་བདུད་རྒན་ཞིག་མར་བབས་ཡོང་གི་ཡོད་པས་ཡང་བུས་ཤིང་སྡོང་གི་རྩེར་
འཛེགས་ཕྱིན། བདུད་དེས་སྒོ་རྭའི་ནང་ཡར་འཛུལ་ཡོང་ནས་བུ་མོའི་རོ་དེར་
བལྟ་བཞིན་ལག་གཡས་པར་རྔ་མ་དཀར་པོ་གཅིག་དང་ལག་གཡོན་མར་རྔ་མ་
ནག་པོ་ཞིག་ཁྱེར་ཏེ་རྔ་མ་དཀར་པོ་དེས་བུ་མོའི་རོ་དེ་ལ་ཐུག་ཙམ་ཐུག་ཙམ་
བྱས་ནས་ཧ་ཧ་ཁམས་བཟང་ཁམས་བཟང་བྱས་པས་བུ་མོ་དེ་ཡར་སོས་ནས་
བདུད་དེས་ཁྱོད་རང་ག་ནས་ཡིན་ཟེ་དྲིས་པས་བུ་མོ་དེས་ང་ནི་ལ་འདིའི་རྒྱབ་གི་
327



རྒྱལ་པོའི་སྲས་མོ་ཡིན། ཁ་སང་ནང་ན་བསྡད་ཡོད་པས་འདིར་གང་འདྲ་བྱས་
སླེབས་མིན་མ་ཤེས་ཞེས་བཤད་པས། བདུད་དེས་རྔ་མ་ནག་པོ་དེས་རམ་
འབྱོར་རམ་འབྱོར་ཟེ་ཞུས་པས་ཡང་ཤི་བ་རེད། དེ་ནས་བདུད་དེས་བུ་མོའི་རོ་
དེ་བཟའ་གྲབས་བྱེད་སྐབས་བུ་ཆུང་བས་བློ་གྲི་དེ་ ཤུགས་ཀྱིས་དབྱུགས་པས་
བདུད་དེའི་བྲང་ཁ་ལ་ཕོག་པས་བདུད་ཁོ་ཞེད་ཐག་ཆོད་ནས་སྔར་ནས་ད་བར་
མཚོན་ཆ་འདི་འདྲ་མཐོང་མ་མྱོང་ཟེར་ནས་རྔ་མ་གཉིས་ཀ་བོར་ནས་ལ་དགུ་
ཀླུང་དགུ་བརྒྱབ་ནས་བྲོས་ཕྱིན། བུ་ཆུང་བས་མར་བབས་ཏེ་རྔ་མ་དཀར་པོ་དེ་
ཕྱར་ནས་བདུད་ཀྱིས་བཤད་པ་ལྟར་བྱས་པས་བུ་མོ་དེ་གསོན་པ་དང་སྔར་
བཞིན་སྐད་ཆ་དྲིས་པས་བདུད་ལ་ལན་བརྒྱབ་པ་བཞིན་བུ་ལ་ཡང་ལན་དེ་ལྟར་
བརྒྱབ་པས་ངས་རང་གི་རྒྱལ་སར་བསྐྱལ་ཡོང་ཟེར་ནས་བདུད་ཀྱི་ཁང་པའི་ནང་
ལ་ཡར་ཕྱིན་ཏེ་རྔ་མ་དཀར་པོ་དེ་དབྱུགས་པས་སྒོ་དང་སྒེའུ་ཁུང་ཚང་མ་ནས་
སྐད་བརྒྱབ། ཡང་རྔ་མ་ནག་པོ་དེ་དབྱུག་གིན་དབྱུག་གིན་ཡིན་པས་སྐད་མེད་
པར་ཆགས་པ་རེད། དེ་ནས་བུ་ཆུང་བ་དེས་སྲས་མོ་དེ་གར་བཞག་ནས་སུས་
མོའི་རྒྱལ་སར་ལན་བསྐྱལ་བར་ཕྱིན། བུ་དེ་གར་འབྱོར་རྗེས་རྒྱལ་པོས་སྲས་མོ་
གྲོངས་པའི་སྟབས་ཀྱིས་སྦྱིན་པ་རྒྱ་ཆེན་བྱས་ནས་དགེ་བ་གཏོང་བཞིན་ཡོད་པ་
རེད། བུས་ཕོ་བྲང་གི་ཟུར་ཞིག་ལ་བསྡད་པས་རྒྱལ་པོས་མ་གི་ར་སྤྲང་པོ་གསར་
པ་ཞིག་འདུག དེར་སྤྲང་ཟས་སྤྲོད་ཤིག་ཟེར་ནས་བློན་པོ་ཞིག་བཏང་བ་རེད།
བུ་ཡིས་ང་སྤྲང་ཟས་ཡང་བཟའ་དགོས་མེད། སྤྲང་གོས་ཀྱང་གྱོན་དགོས་མེད། །
ང་ཕྱོགས་གང་སར་འགྲོ་མྱོང་ཡང་ལུང་པ་འདིའི་མི་ལས་སྡུག་པ་ཞིག་མི་
འདུག་ཟེ་བཤད་པས་བློན་པོ་དེ་ཡར་ཕྱིན་ནས་རྒྱལ་པོར་ཞུས་པ་རེད། རྒྱལ་
པོས་བྱས་ན་ཁོ་ལ་སྐད་ཆ་ཞིག་ཤོད་རྒྱུ་ཡོད་ཀྱི་རེད། ཁོ་ཡར་འཁྲིད་ཤོག་ཟེ་
གསུངས་པས་བློན་པོས་བུ་ཆུང་བ་ཡར་འབོད་པ་རེད། །
རྒྱལ་པོས་བུ་ཆུང་བ་གདན་ཞིག་གི་སྒང་ལ་སྡོད་དུ་བཅུག་རྗེས་ང་ཚོའི་
328



སྲས་མོ་གྲོངས་ནས་དགེ་བ་བཏང་བའི་ཆེད་མི་ཚང་མར་སྦྱིན་པ་གཏོང་གི་ཡོད།
ཁྱོད་ཀྱིས་དེ་ལྟར་ཤོད་དགོས་དོན་ཅི་ཡིན། སྐད་ཆ་ཞིག་ཤོད་རྒྱུ་ཡོད་དམ་ཟེ་
དྲིས་པས། བུ་ཡིས་ངས་དེ་ལྟར་ཤོད་དགོས་བྱུང་། །
ཁྱོད་ཚོས་མི་མ་ཤི་གོང་ནས་བདུད་ཀྱི་ཁང་པའི་ནང་ལ་བསྐྱལ་ནས་
འདུག་ཟེར་བཤད་པས། རྒྱུལ་པོས། བྱས་ན་ཐུགས་རྗེས་གཟིགས། ཁྱོད་
ཀྱིས་སྲས་མོ་ཡར་གདན་འདྲེན་ཞུ་རོགས་གནང༌། ངས་ཁྱེད་ལ་རྒྱལ་གཞིས་
ཕྱེད་ཀ་དང་སྲས་མོ་སྦྱིན་གྱི་ཡིན་བཤད་པས་བུ་ཆུང་བས་བུ་མོའི་གོས་དང་རྟ་
ཚང་མ་ཁྱེར་ནས་གཡོག་པོ་ཞིག་དང་མཉམ་དུ་སྲས་མོའི་སར་ཕྱིན་པ་རེད། ཁོ་
གཉིས་ཡར་ཕྱིན་སྐབས་གཡོག་པོ་དེ་ཞེད་ནས་ད་བུ་ང་ཡོང་དགོས་ཨེ་ཡིན་། ད་
བུ་ང་ཡོང་དགོས་ཨེ་ཡིན། བཤད་པས་བུས་དེ་འོ་ན་ཁྱོད་རང་མར་ལོག་རྒྱུག་ང་
གཅིག་པུ་འགྲོ་ཆོག་བཤད་ནས་ཕྱིན་པ་རེད། གཡོག་པོ་དེ་མར་ལོག་འགྲོ་ཞོར་
ལ་ཁ་ནས་རྒྱལ་པོ་ནི་གང་བསམ་གྱི་ཡོད་ནམ་མི་འདི་ནི་གང་ནས་ཡིན་ཆ་རྒྱུས་
ཅི་ཡང་མེད་ཀྱང་སྲས་མོའི་གོས་དང་རྟ་ཡག་པོ་དེ་ཚོ་བསྐྱུར་བཏང་ཟེར་གཅིག་
ལབ་རྒྱུབ་གིན་དུ་ལོག་ཕྱིན་སོང་།
བུས་མར་ཕྱིན་ནས་རྟ་དང་གོས་དེ་ཚོ་རེ་རེ་བཞིན་སྲས་མོར་སྤྲད་ནས་
འདི་རང་གི་ཡིན་ནམ་འདི་རང་གི་ཡིན་ནམ་ཟེར་དྲིས་པས་བུ་མོས་ཚང་མ་ངའི་
ཡིན་ཞེས་བཤད་པ་རེད། བུ་ཆུང་བས་བུ་མོར་ད་ང་གཉིས་མཉམ་དུ་མར་འགྲོ་
གི་ཡིན་ནམ། ཡང་ན་ཕོ་བྲང་ལ་ལོག་གི་ཡིན་ཟེ་ཉམས་ཚོད་ལེན་པའི་སྐད་ཆ་
དེ་དྲིས་པས་སྲས་མོས། ཚེད་རེས་ཀྱི་དྲིན་ཆེན་ཕ་མ་སོང་ཙང་གདོང་ཐུག་ཙམ་
་ཞིག་བྱེད་དུ་གཏོང་རོགས། ངའི་སྲོག་འདི་ནི་ཁྱོད་ཀྱིས་གནང་བས་ངས་ཁྱོད་
མཉམ་དུ་ཡོང་ཆོག་བཤད་པས་ཁོ་གཉིས་མཉམ་དུ་རྒྱལ་པོའི་སར་ཕྱིན།
རྒྱལ་སར་སླེབས་སྐབས་སྒེའུ་ཁུང་དང་སྒོ་ཚང་མར་རྒྱན་གསར་པ་བརྒྱབ།
མཆོད་ཆང་དང་བསུ་ཆང་ཚང་མ་གྲ་སྒྲིག་བྱས་ནས་ཉམས་དང་ལྡན་པ་ཞིག་
329



བྱས་ནས་རྒྱལ་བློན་སྒུག་བསྡད་ཡོད་པ་རེད།
དེ་ནས་བུས་སྲས་མོ་ཡར་གདན་འདྲེན་ཞུས་ལ་རྒྱལ་པོ་དང་སླར་ཡང་
ལྷན་འཛོམས་བྱུང་བས་དགའ་སྤྲོ་ཆེན་པོ་བྱུང་ནས་བཞུགས་པ་རེད། བུ་ཆུང་
བ་དེ་དེ་གར་ཉིན་ཁ་ཤས་བསྡད་རྗེས་རྒྱལ་པོར་སྲས་མོ་དང་རྒྱལ་གཞིས་ཕྱེད་ཀ་
དེ་ང་ཚུར་མ་ལོག་བར་དུ་ཉར་རོགས་གནང་ཞུས་ནས་ལུང་པ་འདིའི་མི་ཚང་
མར་སྨན་ཀུན་གླེང་གི་མེ་ཏོག་ཟེར་བ་དེ་གང་དུ་ཡོད་མེད་སྐད་ཆ་ཞིག་དྲིས་
རོགས་ཞུས་པས། རྒྱལ་པོས་ལུང་པ་དེའི་མི་ཚང་མར་རེ་རེ་བཞིན་དྲིས་པས་
ཚང་མས་མ་ཤེས་པ་རེད། རྗེས་མ་དེར་རྒས་པོ་ལོ་བརྒྱ་དང་བརྒྱད་ཅུ་སླེབས་པ་
ཞིག་གིས་སྨན་ཀུན་གླིང་གི་མེ་ཏོག་ཟེར་བ་ཞིག་ཡོད་པ་ཟེར་གྱི་འདུག དེ་ཡོད་
པའི་ལུང་པ་དེའི་མདོ་ལ་ཆུ་སྐུད་སྣ་མིན་སྣ་ཚོགས། བྱ་སྐད་སྣ་མིན་སྣ་ཚོགས།
དེ་ནས་ཡར་ཕྱིན་ན་སྤང་གི་སྟེང་ལ་མེ་ཏོག་སྣ་མིན་སྣ་ཚོགས། དེ་ནས་ཡར་
ཕྱིན་ན་བྲག་རི་ཞིག་གི་མདུན་དུ་བླ་མའི་དྲང་སྲོང་ཞིག་ཡོད་པ་དེའི་ཏིང་ཤག་གི་
སྒྲ་ལ་བརྟེན་ནས་ཕྱིན་ན་སླེབས་ཀྱི་རེད་ཅེས་བཤད་པས། བུ་ཆུང་བ་དེ་དགའ་
ཐག་ཆོད་ནས་རྒས་པོ་དེར་རྔ་མ་དཀར་པོ་དེས་ཁམས་བཟང་། ཁམས་བཟང་།
ཟེར་ཞུས་པས་རྒས་པོ་དེ་གཞོན་པ་གཞོན་རྐྱང་ཞིག་ཏུ་གྱུར། །
དེའི་ཕྱི་ཉིན་བུ་ཆུང་བས་རྒས་པོས་བཤད་པའི་ལུང་པ་དེའི་ནང་ ཕྱིན་
པས་རྒས་པོས་བཤད་པ་ལྟར་ཡོད་པ་རེད། དེ་ནས་བུ་ཆུང་བ་སྤང་གི་སྟེང་ལ་
སླེབས་པ་དང་རྣ་བ་ཉན་པས་ཏིང་ཤག་གི་སྒྲ་གསལ་ལ་མི་གསལ་ཞིག་ཏིང་ཏིང་།
ཟེ་གྲགས་ཡོང་བ་དེ་ཉན་གིན་ཡར་ཕེབས་པས་བླ་མའི་དྲང་སྲོང་བཞུགས་པའི་
སྒོ་ཁར་སླེབས་པས་བླ་མའི་དྲང་སྲོང་སྐུ་མཚམས་ལ་བཞུགས་ པ་ལས་ཡར་
བཞེངས། བུ་ཆུང་བས་ཕྱག་གསུམ་འཚལ་ནས་བསྡད་པས་བླ་མའི་དྲང་སྲོང་
གིས་སྔར་ནས་ད་བར་འདིར་མི་གཅིག་ཀྱང་སླེབས་མྱོང་མེད་པས་དེ་རེས་ཁྱོད་
འདིར་ཡོང་དགོས་པའི་རྒྱུ་མཚན་ཅི་ཡིན་ཟེ་བཀའ་འདྲི་གནང་བས། བུ་ཆུང་
33(）



བས་རྒྱལ་པོ་ན་ལུགས་དང་སྨན་ཀུན་གླིང་གི་མེ་ཏོག་དགོས་ཚུལ་སོགས་ཇི་མ་ཇི་
བཞིན་ཞུས་པས་ད་བྱས་ན་ཁྱོད་ཞག་བདུན་གཅིག་སྒོ་ཁར་སྡོད། དེའི་རིང་
ལྟོག་ཡང་མི་ཡོང་། འཁྱུག་ཡང་མི་ཡོང་འཚིག་ཡང་མི་ཡོང་གསུངས་པས་ཞག་
བདུན་གཅིག་དེར་བསྡད་པ་རེད།
དེ་ནས་དེའི་ཕྱི་ཉིན་བླ་མའི་དྲང་སྲོང་གིས་ཕྱག་གཡས་པ་དེར་ཉི་མའི་
ཟེར་ལ་བུ་ཆུང་བ་དེ་སྐྱོན་ནས་འོག་ཀླུ་ཡུལ་དུ་བཏང་བ་རེད། བུ་འོག་ཕྱོགས་ཀླུ་
ཡུལ་དུ་འབྱོར་རྗེས་རྔ་མ་དཀར་པོ་དེས་ཀླུ་ལག་པ་མེད་པར་ལག་པ་བཟོས།
རྐང་པ་མེད་པར་རྐང་པ་བཟོས། ན་ཚ་ཡོད་པ་ན་ཚ་མེད་པ་བཟོས་པས་ཀླུ་རྒྱལ་
གྱི་བུ་མོ་དང་ཆུང་མ་གཉིས་དགའ་པོ་བྱུང་བ་རེད། །
ཁོ་གཉིས་དགའ་པོ་བྱུང་རྗེས་ཉིན་ཞིག་བུ་མོས་གསེར་གྱི་བུམ་པ་ཞིག་གི་
ནང་དུ་ཆུ་བླུགས་རྗེས་བུ་མོ་རང་གསེར་གྱི་ཀ་ཏོ་ར་ཞིག་གི་ནང་དུ་ཞུགས། དེ་
ནས་བུམ་པའི་ནང་གི་ཆུ་དེ་བ་མོའི་སྤྱི་གཙུག་སྟེང་ཆུ་བླུགས་པས་བུ་མོའི་ལུས་ལ་
མེ་ཏོག་མང་པོ་འཁྲུངས་ཡོང་བ་རེད། །
བུ་མོས་བུ་ལ་ཁྱོད་ཀྱི་མེ་ཏོག་ཁ་ཟུམ་པ་དེ་མ་ཐོག་ཞལ་ཁ་དམར་ཐིང་
ངེར་བཞད་པ་དེ་ཚོ་ཐོག་ལ་ངའི་སྤྱི་གཙུག་སྟེང་གི་མེ་ཏོག་དེ་ཁྱོད་རང་གི་རྣ་བ་
གཡས་ལ་གཟེར་ནས་རྒྱུག་ཟེ་བཤད་པས་བུས་བུ་མོས་བཤད་ལ་ལྟར་བྱས་ནས་
མཚོ་ཁར་ཕྱིན་པ་རེད། །
དེ་ནས་བུ་དང་བུ་མོ་མཉམ་དུ་བླ་མའི་དྲང་སྲོང་ལ་ཕེབས་ནས་བླ་མའི་
དྲང་སྲོང་གིས་ད་རེས་བུ་མོ་རང་བུ་དང་མཉམ་དུ་ཐེངས་གཅིག་འགྲོ་དགོས།
བུ་ལ་ལམ་བར་དུ་བར་ཆད་འདུག་གསུངས་ནས་བུ་དང་བུ་མོ་གཉིས་མཉམ་དུ་
ཕྱིན་པ་རེད། ལམ་བར་དུ་བུས་ཡར་ལམ་སྡོད་སའི་ལུང་པ་དེ་ཚོར་མ་ཕྱིན་པར་
ངས་ལུང་པ་ཕ་གིར་བསྡད་པ་ཡིན་ཟེར་བཤད་ནས་ ཐད་ཀར་ལུང་པ་ཆང་ས་
དར་པོ་ཟེར་བ་དེར་ཕེབས་པ་རེད།
331



ཁོ་གཉིས་དེ་གར་འབྱོར་རྗེས་ཤིང་བཟོ་བ་ཞིག་ལ་བུས་ངས་ཨ་ཇོ་གཉིས་
འཚོལ་བར་འགྲོ་གི་ཡིན་དེའི་རིང་ཁྱོད་རང་འདིར་ང་སྒུག་བཞུགས་གསུངས་
ནས་རྔ་མ་གཉིས་པོའང་དེ་གར་བཞག་ནས་ཕྱིན་པ་རེད། བུས་གྲོང་ཚོ་ཚང་
མར་བཙལ་ཡང་མ་རྙེད་པས་ནག་གསེབ་ཞིག་ལ་ཕྱིན་པས་མི་སྐམ་པོ་ཕུང་པོ་
ཞིག་ཐུག་པ་རེད། དེ་ནས་ཡར་ཕྱིན་པས་མེ་ཏོག་སྐམ་མིན་བརླན་མིན་ཞིག་
ཐུག དེ་ནས་ཕར་ཕྱིན་པས་མེ་ཏོག་སོས་པ་སོས་ཀྱང་ཞིག་ཁ་ཐུག་བརྒྱབ་པ་
རེད། དེ་ནས་ཡར་ཕེབས་པས་ཨ་ཇོ་གཉིས་དང་ཐུག་པ་རེད། བུས་ཨ་ཇོ་
གཉིས་ལ་མེ་ཏོག་ངས་ཐོབ་བྱུང་། ད་ལོག་འགྲོ་ཞུས་པས་ཨ་ཇོ་གཉིས་ནས་
བསམ་ངན་བཅངས་ཏེ་བུ་ཆུང་བ་དེ་སྐྱེ་བཀག་བཏང་ནས་བསད་དེ་རྒྱལ་སར་
ལོག་ཕྱིན་པ་རེད། རྒྱལ་སར་འབྱོར་རྗེས་རྒྱལ་པོས་ཨ་ཙིངས་བུ་ཆུང་བ་དེར་
བྱམས་སྐྱོང་ཚེ་ཤོས་བྱེད་ཀྱི་ཡོད་ལ་ངའི་བློ་གྲི་དེ་ཡང་བསྐུར་བ་ཡིན་ཀྱང་ད་རེས་
ཁོས་ང་ལ་ཕན་ཐོག་མ་སོང་གསུངས་པ་རེད།
ཀླུའི་བུ་མོ་དེ་ནི་དེ་གར་སྒུག་ནས་རྒྱུན་རིང་སྒུག་ཀྱང་བུ་ཆུང་བ་ཕེབས་
མཁན་མེད་པས་རྔ་མ་དེ་གཉིས་ཕྱག་ལ་བསྣམས་ཏེ་ཚོལ་བར་ཕྱིན་པས་བུའི་རོ་
རྙེད་པ་རེད། བུ་མོས་རྔ་མ་དཀར་པོ་དེས་བུའི་རོ་ལ་ཐུག་ཙམ་ཞུས་ནས་ཁམས་
བཟང་། ཁམས་བཟང་། ཁམས་བཟང་། གསུངས་པས་བུ་ཡར་གསོས་པས་
ང་གཉིས་ཕར་ཀླུ་ཡུལ་དུ་ལོག་འགྲོ་རྒྱལ་སར་ལོག་ནས་ཡག་རྒྱུ་ཅི་ཡང་མེད་
གསུངས་པས་བུས་ད་རེས་ས་འདི་གར་སླེབས་ཚར་བས་རྒྱལ་པོ་ཐུག་ཙམ་ཞིག་
བྱེད་པར་འགྲོ་དགོས་གསུངས་ནས་རྒྱལ་སར་ཕྱིན་པ་རེད། ཕོ་བྲང་གི་འགྲམ་
དུ་སླེབས་རྗེས་བུས་སྐད་ག་ཚོད་བཏང་ཡང་ཨ་ལན་ལེན་མཁན་མེད་པས་རྗེས་
མ་རྗེས་མ་དེར་བུ་ཁོ་རང་གིས་ལོག་བཏང་བའི་གཡོག་པོ་དེ་འཕྲད་པས་བུས་ད་
རེས་ཁྱོད་ཀྱིས་རྒྱལ་པོར་ངས་ཚེ་ད་རེས་ཀྱི་ཕ་མ་སོང་ཙང་ཞལ་མཇལ་ཙམ་བྱེད་
པར་གཏོང་རོགས་གནང་། དེ་ནས་ང་འགྲོ་ ས་སྡོད་ ས་ཡང་ཡོད་ གསུངས་
332



རོགས་བཤད་པས་གཡོག་པོ་དེས་རྒྱལ་པོར་གནས་ཚུལ་རྣམས་ཇི་མ་ཇི་བཞིན་
དུ་བཤད་པ་མ་ཟད་མེ་ཏོག་འཁྲུངས་སའི་བུ་མོ་ཡང་འདིར་ཕེབས་འདུག་ཞུས།
རྒྱལ་པོས་ཁོ་གཉིས་གདན་འདྲེན་རྗེས་གནས་ཚུལ་རྣམས་ཤེས་པས་རྒྱལ་པོས་
ལམ་སེང་མ་རུ་ང་ཁོག་བཅངས་བྱེད་མཁན་ཨ་ཇོ་གཉིས་པོ་གསོད་དགོས་བཤད་
པས། བུས་གསོད་དགོས་དོན་མེད་ངས་ཁོ་གཉིས་ལ་འགྲོ་ས་སྡོད་ས་བཟོས་
ཡོད་གསུངས་ནས། བུ་རྒན་པ་བདུད་གླགླིང་རྒྱལ་སར་རྒྱལ་གཞིས་ཕྱེད་ཀ་དང་
སྲས་མོ་ཡོད་ས་དེར་བཏང་། བུ་འབྲིང་བ་སྲིན་ལུང་རྒྱལ་སར་རྒྱལ་གཞིས་བྱེད་
ཀ་དང་སྲས་མོ་ཡོད་ས་དེར་བཏང་། བུ་རང་ཉིད་ཀྱིས་རྒྱལ་ཁབ་དེའི་རྒྱལ་པོ་
བྱས་ཏེ་ཀླུའི་སྲས་མོ་དང་མཉམ་དུ་དགའ་སྐྱིད་ངང་དུ་བཞུགས་པ་རེད།
རྒྱལ་པོའི་བུ་དང་ཕྱུག་པོའི་བུ་སྤྲང་པོའི་བུ། །
སྔར་རྒྱལ་ཁབ་ཞིག་ལ་རྒྱལ་པོའི་བུ་གཅིག་དང་ཕྱུག་པོའི་བུ་གཅིག་སྤྲང་
པོའི་བུ་གཅིག་ཡོད་པ་རེད། ཁོ་ཚོ་གསུམ་གྱིས་ལུང་པ་དེའི་རྒྱལ་ཁྲིམས་ལས་
འགལ་བའི་བྱ་བ་བྱས་རྐྱེན་མཉམ་དུ་རྒྱང་འབུད་བཏང་། ཁོ་ཚོ་གསུམ་ཕྱིན་
ཕྱིན་ནས་ལུང་པ་ཞིག་གི་མདོ་ལ་བོང་བུ་འཚོ་མཁན་ཁག་གཅིག་གིས་ཐག་པ་ཁྲ་
བོ་ཞིག་ལ་རྩོད་པ་རྒྱབ་བཞིན་ཡོད་པའི་སར་སླེབས། སྤྲང་པོའི་བུས་ཁྱོད་ཚོ་
ཐག་པ་འདིར་རྩོད་པ་རྒྱག་དགོས་དོན་ཅི་ཡིན་དྲིས་པས། བོང་བུ་འཚོ་མཁན་
དེས་ཐག་པ་འདི་ལ་བདམས་ཤིག་ཟེར་ན་གདམས་མི་ཐུབ་པ་གཅིག་ཀྱང་མེད་
པས་འདི་སུས་རྙེད་མིན་ལ་རྩོད་པ་རྒྱག་གི་ཡོད་ཅེས་བཤད་པས། སྤྲང་པོའི་
བུས་འོ་ན་ངས་ཐབས་ཤེས་ཤིག་བཏང་རོགས་བྱེད་ཆོག ཁྱེད་ཚོ་དང་པོ་ག་
ནས་ཡོང་བ་དེ་རང་ནས་ཡར་ཤོག་དང་སུས་རྙེད་མིན་ཤེས་ཀྱི་རེད་ཟེར་བས་
བོང་བུ་འཚོ་མཁན་དེ་ཚོས་ཐབས་ཤེས་འདི་ཡག་པོ་འདུག་ཟེར་ནས་སོ་སོ་གང་
333



ནས་ཡོང་བ་དེར་ཡར་ཕྱིན་པས་ཐག་པ་དེ་ཁོ་ལ་ཐོབ་པ་རེད། ཡང་ཁོ་ཚོ་གསུམ་
རི་སྟོང་ཞིག་གི་སྒང་ལ་སླེབས་སྐབས་ཡང་མི་ཁ་ཤས་གཅིག་རྒྱུག་པ་ཁྲ་བོ་ཞིག་ལ་
ཧབ་ཐོབ་རྒྱུག་བཞིན་ཡོད་པར་སྤྲང་པོའི་བུས་སྐད་ཆ་དྲིས་པས། རྒྱུག་པ་འདིར་
གཞུས་བཤད་ན་གཞུ་མི་ཐུབ་པ་གཅིག་ཀྱང་མེད། ངེད་ཚོ་འདི་སུས་རྙེད་མིན་
ལ་རྩོད་པ་རྒྱག་བཞིན་ཡོད་ཅེས་བཤད་པས། སྤྲང་ཕྲུག་གིས་འོ་ན་ཁྱེད་ཚོ་
གཤམ་ལ་སུ་སྔོན་ལ་སླེབས་པ་ཡིན་ན་དེ་ལ་སྤྲོད་རྒྱུ་བྱེད་ཟེར་བས་ཁོ་ཚོས་ཐོབས་
ཤེས་དེ་ཡག་པོ་འདུག་བསམ་ནས་རི་གཤམ་དུ་རྒྱུག་ཕྱིན་པས་སྤྲང་པོའི་བུར་
རྒྱུག་པ་ཁྲ་ཆུང་དེ་ཡང་ཐོབ་པ་རེད།
ཡང་ཉིན་ཞིག་ཐང་ཆེན་པོ་ཞིག་གི་ནང་དུ་ཕྲུ་གུ་གཉིས་ཞྭ་མོ་གཅིག་ལ་
ཧབ་ཐོབ་རྒྱུག་བཞིན་ཡོད་པ་རེད། སྤྲང་པོའི་བུས་རྒྱུ་མཚན་དྲིས་པས་ཕྲུ་གུ་དེ་
གཉིས་ཀྱིས་ཞྭ་མོ་འདི་གྱོན་ན་སུ་གང་གིས་ཀྱང་མ་མཐོང་བས་ང་གཉིས་འདིར་
ཧབ་ཐོབ་རྒྱག་བཞིན་ཡོད་ཅེས་བཤད་པས། སྤྲང་པོའི་བུས་འོ་ན་ངས་མདའ་
བརྒྱབ་པ་དེ་སུ་ལ་ཐོབ་ན་དེ་ལ་ཞྭ་མོ་འདི་ཐོབ་པ་ཡིན་བཤད་ནས་མདའ་ཞིག་
བརྒྱབ་པས་ཕྲུ་གུ་དེ་གཉིས་མདའ་སྒྲུག་པར་འགྲོ་རིང་ཡང་སྤྲང་ཕྲུག་གིས་ཞྭ་མོ་
ཁྱེར་ནས་ཕྱིན་པ་རེད། ཉིན་ཞིག་ལམ་གསུམ་མདོ་ཁ་ཞིག་ལ་སླེབས་པས་དེའི་
དཀྱིལ་དུ་ཤིང་བྱང་ཞིག་གི་སྟེང་། རྒྱལ་པོའི་བུ་བྱུང་ན་རྒྱུ་གང་ཡང་མི་དགོས་
ཟེར་བྲིས་ཡོད་པས་རྒྱལ་པོའི་བུ་དེ་ལུང་པའི་ཁྱིམ་ཚང་དེར་མག་པ་ལ་སྟེར་བ་
རེད། དེ་ནས་ཕྱུག་ཕྲུག་དང་སྤྲང་ཕྲུག་ ཕྱིན་ ཕྱིན་པས་ཉིན་ཞིག་ཡང་ལམ་
གསུམ་མདོ་ཁ་ཞིག་གི་ཤིང་བྱང་སྟེང་དུ། ཕྱུག་པོའི་བུ་བྱུང་ན་རྒྱུ་གང་ཡང་མི་
དགོས་ཟེར་བྲིས་ཡོད་པས་ཕྱུག་པོའི་བུ་དེ་ལུང་པ་དེའི་མི་ཚང་ཕྱུག་པོ་ཞིག་ལ་
མག་པར་སྟེར་བ་རེད། །
དེ་ནས་སྤྲང་པོའི་བུ་གཅིག་པུ་ཕྱིན་ཕྱིན་ཙ་ན་དགོང་མོ་ཞིག་ལ་ཨ་མ་ཞིག་
དང་བུ་མོ་ག་ཅིག་ཡོད་པའི་ཁྱིམ་ཚང་གཅིག་ལ་གནས་ཚང་གཡར་ནས་བསྡད་པ་
334



རེད། དེའི་དགོང་མོ་ཨ་མ་དེས་བུ་ལ་ཐག་པ་དང་རྒྱུག་པ་ཞྭ་མོ་གསུམ་པོ་དེའི་
ཡོན་ཏན་དྲིས་པས་སྤྲང་པོའི་བུས་རྫུན་ཁོ་ན་བཤད་པས་ཆང་མང་པོ་སྟེར།
སྤྲང་ཕྲུག་ར་བཟི་ནས་ཚང་མ་བཤད་པས་དགོང་མོ་སྤྲང་ཕྲུག་གཉིད་ཁུག་ཟིན་
རྗེས་མ་དེས་དངོས་པོ་དེ་དག་བརྐུས་པ་རེད། ཕྱི་ཉིན་སྤྱང་ཕྲུག་གཉིད་ལས་
བསད་དུས་རྒྱུ་དེ་ཚོ་བསྡད་མེད་པས་ཨ་མ་དེ་དང་བུ་མོ་ལ་དྲིས་པ་ན་ཨ་མས་
ཐག་པ་ཁྲ་ཆུང་དེས་སྤྲང་ཕྲུག་ཡག་ཐག་ཆོད་ཞིག་བསྡམ། རྒྱུག་པ་ཁྲ་ཆུང་དེས་
ཡག་ཐག་ཆོད་ཞིག་གཞུས་ཏེ་སྔར་ནས་ལྟོ་སྟེར་ཏེ་གསོས་པའི་བྱ་ཁྱུང་ཞིག་ཡོད་
པ་དེའི་སྒང་ལ་བསྡམས་ཏེ་བཏང་བ་རེད།
ཁྱུང་དེས་སྤྲང་ཕྲུག་ཁྱེར་ཏེ་བྲག་རི་མཐོ་པོ་ཞིག་གི་ནང་དུ་འཁྲིད་ཕྱིན།
བྲག་རི་དེའི་འོག་ཚང་མ་ནི་མཚོ་ཡིན་པ་རེད། དེའི་དགོང་མོ་སྤྲང་ཕྲུག་གིས་
ཁྱུང་གི་ཨ་མར་གྲི་བཙུགས་ཏེ་བསད་རྗེས་རུས་པ་དེ་ཁྱུང་ཕྲུག་ཆུང་ཤོས་དེར་
བསྟེར་ནས་རྡོ་ཞིག་བཏགས་ཏེ་བཏང་བས་མཚོ་དཀྱིལ་དུ་ལྷུང་ཕྱིན་པ་རེད།
ཡང་ཁྱུང་ཕྲུག་འབྲིང་བ་དེར་ཁྲག་སྦྱིན་ནས་རྡོ་དེ་ལས་ཆེ་བ་ཞིག་བཏགས་ནས་
བཏང་བས་མཚོ་ལ་ལྷུང་པ་རེད། དེ་ནས་སྤྲང་ཕྲུག་གིས་ཁྱུང་ཕྲུག་ཆེ་ཤོས་དེར་
ཤ་དེ་ཚོ་སྦྱིན་ནས་དེའི་སྟེང་ཁོ་རང་བཞོན་ནས་ཕྱིན་པས་མཚོའི་ཕར་རོལ་དུ་
སླེབས་པ་རེད། །
དེར་སྤྲང་ཕྲུག་གིས་སྤང་ཞིག་གི་ཐོག་ཏུ་ཉལ་ནས་བསྡད་པས། ཙིཙིའི་
ཁུང་བུ་ཞིག་ནས་ཙི ཙིཞིག་གིས་མེ་ཏོག་སྔོན་པོ་ཆག་པ་གཅིག་དང་དམར་པོ་
ཆག་པ་གཅིག་ཁྱེར་ནས་མེ་ཏོག་སྔོན་པོ་དེ་ལུས་ལ་རེག་མ་ཐག་སོ་སོས་གང་
བསམ་པ་དེ་ལ་འགྱུར་ནས་ཡར་མར་ཕྱིན་པ་དང་དེ་ནས་མེ་ཏོག་དམར་པོ་དེ་
ལུས་ལ་རེག་ཙམ་བྱས་ན་སྔར་བཞིན་ཙི ཙིཆགས་ཏེ་ཙིཁུང་ནང་འཛུལ་ཕྱིན་པ་
རེད། སྤྲང་ཕྲུག་གིས་མེ་ཏོག་དེ་གཉིས་འཁྱེར་ནས་སླར་ཡང་གནས་ཚང་དེའི་
སྒོ་ཁར་ལོག་ཕྱིན་པ་རེད། དགོང་མོ་གནས་ཚང་དེའི་བུ་མོ་ཕྱི་ལ་གཅིན་གཏོང་
333



བར་ཡོང་བས་སྤྲང་ཕྲུག་གིས་ག་ལེར་བྱས་ནས་མེ་ཏོག་སྔོན་པོ་དེ་བུ་མོའི་ལུས་ལ་
རེག་ཙམ་བྱས་པས་བུ་མོ་དེ་སྤྲེའུ་ལ་འགྱུར་ཕྱིན་པ་རེད། ཕྱི་ཉིན་སྤྲང་ཕྲུག་གིས་
བླ་མའི་ཆས་ཞིག་སྤྲས་ནས་མི་ཚང་དེའི་སྒོ་ཁ་ནས་ཡར་ཕྱིན་པས་གནས་ཚང་གི་
ཨ་མས་ཡར་གདན་འདྲེན་ཞུས་ཏེ་རྐྱེན་དང་བར་ཆད་ཟློག་པའི་ཆོ་ག་ཞིག་
གནང་རོགས་གནང་ཞུས་པས་སྤྲང་ཕྲུག་གིས་ཁྱོད་ཚོའི་ནང་དུ་དངོས་པོ་གསུམ་
འདུག དེ་བདག་པོར་མ་སྤྱད་ན་བར་ཆད་དེ་ལས་མཐར་ཐབས་མི་འདུག་
བཤད་པས་ཨ་མས་དངོས་པོ་དེ་གསུམ་ཁྱེར་ཡོང་ནས་སྤྲང་ཕྲུག་ལ་སྤྲད་པས་
སྤྲང་ཕྲུག་གིས་སྔར་བཞིན་སྤྲང་ཕྲུག་གི་ཆས་སྤྲད་དེ་ཨ་མ་དེར་རྗེས་སུ་བསམ་
ངན་དེ་འདྲ་མ་བཅངས་ཤིག་གསུངས་ནས་བུ་མོ་དེར་མེ་ཏོག་དམར་པོ་དེས་
རེག་ཙམ་བྱས་པས་སྔར་བཞིན་དུ་གྱུར། །
དེ་ནས་སྤྲང་ཕྲུག་གིས་ནོར་བུ་དེ་ཚོ་ཁྱེར་ནས་ཕྱུག་པོའི་ཕྱུག་ཕྲུག་གི་ནང་
དུ་ཕྱིན་པ་རེད། སྤྲང་ཕྲུག་གིས་ཞྭ་མོ་སྒྲིབ་ཞྭ་ནག་པོ་དེ་གྱོན་ནས་ཕྱུག་པོའི་བུའི་
སར་ཕྱིན་ནས་གནས་ཚུལ་དྲིས་པས་ནང་གི་ཨ་མ་དེས་ང་ལ་ཡག་པོ་བྱེད་ཀྱི་མི་
འདུག་ཅེས་བཤད་པས་ཨ་མ་དེར་མེ་ཏོག་སྔོན་པོ་དེ་ལུས་ལ་རེག་ཙམ་བྱས་པས་
ཁྱི་ལ་འགྱུར་ཏེ་སྒོ་འགྲམ་དུ་བཏགས་ནས་བཞག་པ་རེད། །
དེ་ནས་སྤྲང་ཕྲུག་རྒྱལ་པོའི་བུའི་སར་ཕྱིན་ནས་གནས་ཚུལ་སྐད་ཆ་དྲིས་
པས་བུ་མོ་དེ་དུས་རྒྱུན་དུ་དགོང་མོ་འདྲེ་ཞིག་དང་མཉམ་དུ་འགྲོ་གི་འདུག་ཅེས་
བཤད་པས་དེའི་དགོང་མོ་སྤྲང་པོའི་བུས་ཞྭ་མོ་དེ་གྱོན་ནས་བུ་མོའི་རྗེས་ལ་ཕྱིན་
པས་བདུད་དེས་བུ་མོ་ཁྱེར་ནས་མོར་ཙམ་ཕྱིན་རྗེས་དོ་དགོང་ཁྱེད་ལྗི་པོ་དེ་འདྲ་
གང་རེད་ཅེས་བཤད། བདུད་ཀྱི་ཁང་པའི་ནང་དུ་སླེབས་རྗེས་བུ་མོ་དེ་དང་
བདུད་གཉིས་སྦག་བརྒྱབ་པ་རེད། བདུད་དེས་སྨྱུག་མང་ལྡེའུ་གཡོ་སྒྱུ་ཆེ། དེ་
ལས་བུ་མོ་གཡོ་སྒྱུ་ཆེ་ཟེར་ནས་མར་ཉལ་ཁར་ཁམ་སྡོང་ཞིག་བཏབ་ནས་སང་
ཉིན་ཁམ་སྡོང་དེ་མ་སྐྱེ་ན་ལས་མེད་ཟེར་བཞིན་ཉལ་བསྡད་པ་རེད། སྤྲང་པོའི་
336



བུས་དེའི་དགོང་མོ་ཁམ་སྡོང་དེའི་འཁྲིས་སུ་སྐྱག་པ་ཞིག་བཏང་ནས་བཞག་པ་
རེད། ཕྱི་ཉིན་བདུད་དེས་ཁམ་སྡོང་རུལ་འདུག་པས་ང་གཉིས་ཡོང་བ་མི་
འདུག་དེ་ལས་རྒྱལ་པོའི་བུ་དེ་གསོད་དགོས་ཟེར་ནས་སྤུ་རྐང་གསུམ་བུ་མོར་
བསྐུར་ཏེ་སང་ཉིན་ཁྱོད་ཀྱིས་སྤུ་དེ་གསུམ་ཁ་ལག་ནང་དུ་བླུགས་ནས་ཁོ་ལ་སྟེར་
ཤིག་ངས་ཕུག་རོན་ཞིག་ལ་སྤྲུལ་ནས་ཐོག་ཁའི་སྟེང་ལ་ཡོང་ཆོག་ཅེས་བཤད་
ནས་བུ་མོ་བཏང་པ་རེད། ཕྱི་ཉིན་བུ་མོ་དེས་རྒྱལ་པོའི་བུ་ལ་ཁ་ལག་མང་པོ་
བཟོས་ནས་སྤུ་སྟེར་རྒྱུའི་གྲ་སྒྲིག་བྱེད་བཞིན་ཡོད་པས་སྤྲང་པོའི་བུས། རྒྱལ་
པོའི་བུར་ཁྱོད་ཀྱིས་ཁ་ལག་བཟའ་སྐབས་ངས་རྒྱབ་ནས་གཞུས་ཡོང་། དེ་དུས་
མ་ཟ་ཨང་ཟེར་ནས་ཞྭ་མོ་དེ་གྱོན་ནས་རྒྱལ་པོའི་བུའི་རྒྱབ་ཏུ་བསྡད་པ་རེད། དེ་
ཉིན་བུ་མོ་དེས་རྒྱལ་པོའི་བུར་སྤུ་ཡོད་པའི་ཁ་ལག་དེ་ནས་མཆོད་དང་ཟེར་ནས་
སྟེར་བས་སྤྲང་ཕྲུག་གིས་རྒྱབ་ནས་གཞུས་པས་མར་སྐྱུག་པ་རེད། དེ་ནས་ཐོག་
ཁར་བལྟས་པས་ཕུག་རོན་ཞིག་བབས་ཡོད་པས་སྤྲང་ཕྲུག་གིས་ཐག་པ་ཁྲ་ཆུང་
དེས་བསྡམས། རྒྱུག་པ་ཁྲ་ཆུང་དེས་གཞུས་ནས་བསད་པ་རེད།
དེ་ནས་བཟུང་རྒྱལ་པོའི་རྒྱལ་ཕྲུག་དེ་འཚོ་བ་སྐྱིད་པོ་ཞིག་བསྐྱལ་ནས་
བསྡད་པ་རེད། སྤྲང་པོའི་བུ་དེ་དེ་ནས་ཁ་གྱེས་ཏེ་རྒྱལ་སར་ལོག་ཕྱིན་པ་རེད།
རྒྱལ་སར་སླེབས་པའི་དགོང་མོ་དེར་སྤྲང་ཕྲུག་གིས་ཞྭ་མོ་དེ་གྱོན་ནས་རྒྱལ་པོ་
ནད་པ་བཟོས་པ་རེད། དེ་ནས་རྒྱལ་ཁབ་དེའི་བློན་པོ་ཚང་མས་སྨན་པ་དང་བླ་
མ་གང་འདྲ་ཞིག་གདན་འདྲེན་བྱས་ཀྱང་ཕན་པ་མ་བྱུང་བས་རྒྱལ་པོས། གལ་
ཏེ་རྒྱལ་པོའི་ནད་དེ་བཅོས་ཐུབ་ན་རྒྱལ་གཞིས་ཕྱེད་ཀ་དང་སྲས་མོ་སྟེར་གྱི་ཡིན་
ཞེས་བཤད། ཉིན་ཞིག་སྤྲང་པོའི་བུས་དེ་གར་ཡོང་ནས་ངས་རྒྱལ་པོའི་ནད་
བཅོས་ཐུབ་པ་འདུག་ཅེས་བཤད་པས་རྒྱལ་པོས་ཡར་ཤོག་གསུངས་པ་རེད།
རྒྱལ་པོས་གལ་སྲིད་ཁྱོད་ཀྱིས་ངའི་ནད་བཅོས་ཐུབ་ན་ཁྱོད་ཀྱི་ཉེས་པ་མེད་པར་
བཟོ་བ་མ་ཟད་རྒྱལ་ཁབ་འདི་སྐྱོང་དུ་འཇུག་རྒྱུ་དང་སྲས་མོ་ཡང་སྟེར་རྒྱུ་ཡིན་
337



ཞེས་བཤད་པས་སྤྲང་ཕྲུག་གིས་མེ་ཏོག་དམར་པོ་དེ་རེག་ཙམ་བྱས་པས་རྒྱལ་པོ་
སྔར་ལྟར་གྱུར། དེ་ནས་བཟུང་སྤྲང་པོའི་སྤྲང་ཕྲུག་གིས་རྒྱལ་གཞིས་སྐྱོངས་ཏེ་
ཡུལ་ལུང་དེ་བདེ་ཞིང་སྐྱིད་པའི་ངང་ནས་གནས་པ་རེད།
ཨ་ཁུ་སྟོན་པའི་སྒྲུང༌།
སྔ་མོའི་དུས་ལ་བོད་ཀྱི་མི་རྣམས་བློ་རིག་ཧ་ཅང་ལྐུགས་པོ་ཡོད། དཔེར་
ན། ཆུང་བུམ་པ་ཙམ་ཞིག་འཁུར་དགོས་བྱུང་ཡང་སྔ་མ་ཡིན་ན་བུམ་པའི་མགོ་
བོ་དང་བུམ་ཐག་གཉིས་མིའི་མགོ་ལ་བསྐོན་ནས་འགྲོ་གི་ཡོད་པ་རེད། སྐབས་
ཤིག་ན། བུ་མོ་ཆུ་འཁུར་ནས་ཡོང་མཁན་དང་ཨ་ཁུ་སྟོན་པ་འཕྲད། བུ་མོ་དེས་
ཨ་ཁུ་ལ། ཨ་ཁུ། ང་ལ་སྤྱང་(གྲུང་)ཞིག་སློབས་དང་ཞེས་ཟེར། ཨ་ཁུས་བུ་
མོ་འདི་ག་རེ་ཟེར་གྱི་ཡོད་དམ། བུ་མོ་འདི་ཞེ་པོ་ཅིག་ཟེར་གིས་(གྱིས་) ང་ལ་
སྤྱང་(སྤྱང་གྲུང་）སློབ་ལོངས་ག་པར་ཡོག་རེད། གནམ་ལ་མེ་ཤོར་ཤག་ཞེས་
ལབ་པ་རེད།
བུ་མོ་དེས་གནམ་ལ་མིག་ཅིག་བལྟས་པས་བུ་མོའི་མགོ་ཐག་དེ་མགོ་བོ་
ནས་བུད་པ་རེད། དུས་དེར་བུ་མོ་དེའི་བསམ་པར་ ཨ་ཁུ་དེའི་སྡུག་ ག་ལ།
གནམ་ལ་མེ་ཤོར་ཤག་ཟེར་ནས་ངས་ཀྱང་གནམ་ལ་མིག་བལྟས་པས་ངའི་བུམ་
པ་དེ་ཡང་ཆག་སོང་སྙམ། ཡང་བུ་མོ་( རྗེས་སུ་བུ་མོ་）དེས་བསམ་བློ་གཏོང་
སྐྱོར་ཞིག་བྱས་པས་ཨོའོ། ད་བྱེད་དུས་བུམ་ཐག་དེ་ཕལ་ཆེར་མགོ་བོའི་སྒང་དུ་
འཁུར་ན་འགྲིག་གི་ཡོད་པ་མ་རེད། ཏན་ཏན་དཔུང་པར་བསྐོན་རྒྱུ་ཡིན་པ་
འདྲ། གལ་སྲིད་བུམ་ཐག་དེ་མགོ་བོའི་པད་ཁོག་ ( དཔྲལ་བར་）ལ་བསྐོན་ན་
338



གནམ་ལ་མིག་བལྟ་བའི་ཚེ་བུམ་ཐག་དེ་བུད་ནས་བུམ་པ་དེ་ཆག་ཀྱི་ཡོག་རེད་
བསམ། དུས་དེ་ནས་བཟུང་བོད་མི་རིགས་ཡོངས་ཀྱིས་བུམ་ཐག་དཔུང་པར་
བསྐོན་སྲོལ་བྱུང་བ་རེད།
ཉིན་ཞིག་མི་སེར་འགའ་ཤས་ཞིང་ཁ་བཏབ་ནས་བསྡད་ཡོད། སྐབས་
དེར་ཨ་ཁུ་སྟོན་པ་སླེབས་ནས་ཁོ་ཚོ་དང་ཁ་ཤོད་བཏང་བ་( གཏམ་གླེང་བྱས་
པ་)རེད། མི་སེར་གྱིས། ཡཱ་ཨ་ཁུ་ག་པར་འགྲོ་ག་ཟེར། ཨ་ཁུས་ང་ཡར་འགྲོ་
མཁན་ཡིན་ཟེར།( ང་འཚོང་རྒྱག་པར་འགྲོ་མཁན་ཡིན་ཞེས་བཤད་ན་འཚམ་
སྙམ།) ཡང་མི་སེར་ཚོས་ཨ་ཁུ་ཁྱོད་ལ་འཚོང་ཡས་ག་རེ་ཡོད་ཅེས་དྲིས་པ་མ་ཟད་
ཨ་ཁུ་དེར་སྐད་བཏང་། དེ་ཉིན་ཨ་ཁུས་ཚེར་མ་སྐྱེར་པའི་འབྲུ་ཞིག་འཁྱེར་ཡོད་
པ་རེད། དེ་མི་སེར་ཚོས་མཐོང་ནས་ཨ་ཁུ་འདི་ལ་སོན་(ལ་ཕུག་གི་སོན་》རེད་
པས་ཟེར་བར་ཨ་ཁུས་འདི་སོན་རེད་ཅེས་ཟེར། ཡང་མི་སེར་ཚོས་འདི་བཤོས་
ན་སྐྱེ་གི་རེད་པས་ཅེས་དྲིས་པས། ཨ་ཁུས་སྐྱེར་གི་འབག་(སྐྱེར་གི་རེད། སྒྲ་
འདི་དང་ཡིག་གཟུགས་སྐྱེར་པ་ཞེས་པའི་སྒྲ་འདོན་ཚུལ་འདྲ་བའོ།）ཞེས་བཤད།
མི་སེར་ཚོས་སྐྱེ་ཡི་འབག་དང་ཚེར་མ་སྐྱེར་པ་ཞེས་པའི་སྒྲ་གཉིས་གཅིག་ལ་
འཁྲུལ་ནས་སོན་དེ་ཉོས་ནས་ཞིང་ནང་དུ་བཏབ། དུས་ཚོད་འགའ་ཞིག་སོང་
བ་ན་ཞིང་ནང་དུ་འཚེར་མས་གང་། རྗེས་ལ་མི་སེར་ཚོས་ཨ་ཁུ་ཁྱོད་རང་སྡུག་
ཅག་རེད། ངའི་ཞིང་ཁའི་ནང་ཚེར་མ་རྐྱང་རྐྱང་སྐྱེས་ཤག་ཞེས་བཤད་པར་ཨ་
ཁུས་ང་ཡིས་སྐྱེར་ཡག་(སྐྱེ་གི་རེད་)ཞེས་ལབ་པ་ཡིན། ཚེར་མ་འདིའི་མིང་ལ་
སྐྱེར་པ་ཟེར་གྱི་ཡོག་རེད། ཁྱོད་ཚོས་སྐྱེར་ཡག་འབག་ཞེས་དྲིས་བྱུང་ལ་ངས་
ཀྱང་སྐྱེར་ཡག་འབག་ཅེས་ལབ་པ་ཡིན། ཞེས་བཤད་པས་མི་སེར་རྣམས་ཅི་
ཤོད་འདི་ཤོད་མེད་པར་ལུས་སོ། །
339



གྲོང་པ་ཁྱིམ་མཚེས་ལུད་འདོན་པའི་ཉིན་མོ་དེར་ཨ་ཁུ་སྟོན་པའི་ཨ་མ་
བསོད་ནམས་སྒྲོལ་མ་ཤི་བ་རེད། འོན་ཀྱང་ཁོས་ཕྱི་ལོག་ལ་ཤི་བ་རེད་ཅེས་སུ་
ལའང་ལབ་མེད་པ་རེད། ཁྱིམ་མཚེས་ཀྱི་མིས་ཨ་ཁུར་སང་ཉིན་ང་ལ་མི་ལག་
( ལས་རོགས་》གཅིག་ཐོངས་ཤོག་ཞེས་ཟེར་བར་ཨ་ཁུས་ལས་རོགས་ ( མི་
ལག་)གཏོང་རྒྱུ་ཆོག་མོད། འོན་ཀྱང་ངའི་ཨ་མ་རྒན་འཁོག་ཡིན་པ་མ་ཟད་སེ་
ཁོབ་( སླེ་པོ་) ཆེན་པོའི་ནང་ལུད་ཞེ་དྲུག་མ་བླུགས་ཨང་ཞེས་བཤད། །
སང་ཉིན་ཞོགས་པ་སྔ་པོ་ནས་རང་གི་ཨ་མ་དང་སེ་ཁོག་ཆེན་པོ་གཅིག་
འཁུར་ཏེ་ཁྱིམ་མཚེས་དེའི་ལུང་ཕུང་གི་འཁྲིས་སུ་ས་ལ་བཞག་ཅིང་སེ་ཁོག་( སླེ་
པོ་) དེ་ཨ་མའི་སྒལ་པར་བསྐུར་ནས་ལུད་གང་བླུགས་ཏེ་ཨ་ཁུ་ཁོ་རང་ས་ཚོ་ཁུག་
ཀྱོག་ཞིག་ལ་ཕྱིན་ནས་འཇབ་བལྟ་བྱས།
སང་ཉིན་ཞོགས་པ་ཁྱིམ་མཚེས་དེའི་མི་ལག་( ལས་མི་) རྣམས་ཉི་མ་
ཤར་བ་དང་ལས་ཀར་ཡོང་དུས་ཨ་མ་དེ་ལུད་ཕུང་གི་འཁྲིས་ལ་སླེབས་ཡོད་པ་
མཐོང་ནས་བཤད་དོན། ཨ་ཁུའི་ཨ་མའི་མགྱོགས་པ་ལ་ལུད་བླུགས་ཚར་བ་མ་
ཟད་སེ་ཁོག་( སླེ་པོ་)སྒལ་པར་འཁུར་ནས་འགྲོ་ཆོག་ཆོག་འབག་( རེད་)ཅེས་
བཤད། དེའི་ནང་ནས་མི་གཅིག་གིས་ཨ་མར་ལག་པ་བཏང་ནས་འགྲོ་རྩིས་
བྱེད་སྐབས་ད་གཟོད་ཨ་མ་བྷི་ཡོད་པ་ ཤེས། སྐབས་དེར་མི་རྣམས་ཧང་སང་
ནས་དཔེ་སྲིད་དོགས་མེད། མདང་དགོང་ ཨ་ ཁུར་མི་ལག་མ་གླས་ན་ཡང་
འགྲིག་པ་ཡོད། ད་ཨ་ཁུར་གང་འདྲ་ཟེ་ཤོད་དགོས་སྙམ་པའི་སྐབས་དེར། ཨ་
ཁུས་དེ་མ་ཐག་ ཏུ་དེ་གར་རྒྱུགས་ཡོང་ནས་ཧོན་ཐོར་ཐོར་ངང་བཤད་དོན།
ངས་མདང་དགོང་ཁྱོད་ཚོར་བཤད་མ་བྱུང་ངམ། ངའི་ཨ་མ་རྒན་ཁོག་ཡིན་
པས་སེ་ཁོག་( སླེ་པོ་)ཆུང་ཆུང་བསྐུར་རོགས་ཞེས་ཟེར་ཡང་ཁྱོད་ཚོས་སེ་ཁོག་
34t)



ཆེན་པོ་བསྐུར་བས་མ་ཚད་ད་དུང་སེ་ཁོག་གི་ནང་དུ་ལུད་གང་བསྐུར་འདུག་
པས་ཤི་དགོས་བྱུང་ཞེས་བཤད་ནས་ཨ་ཁུས་ངུ་ཞིང་བརྒྱལ་བ་ལྟར་བྱས་ཏེ་ཨ་
མའི་འཁྲིད་དུ་མྱ་ངན་འདོན་ཞིང་ཁྱིམ་མཚེས་ཀྱི་ལས་མིར་གཤེ་གཤེ་བཏང་བ་
དང་ཆབས་ཅིག་མི་རིན་སྤྲོད་དགོས་ཚུལ་སོགས་མང་དུ་བཤད་པས་ཁྱིམ་མཚེས་
ཐབས་ཟད་དེ་ཁོ་ལ་མི་རིན་སྤྲད་པ་དང་དེ་བཞིན་དེར་ཡོད་མི་མང་པོས་ཨ་ཁུར་
དངུལ་དང་རྔན་པ་མང་པོ་ཞིག་སྟེར། ཨ་ཁུས་དངུལ་དང་རྔན་པ་བླངས་ཚར་
རྗེས་ཨ་མའི་ཕུང་པོ་སྒལ་པར་འཁུར་ནས་ནང་ལ་ལོག་ཕྱིན་ནོ། །
དབྱར་ཁ་སྲན་མའི་གང་བུ་ཤར་སྐབས་ཨ་ཁུས་ཨ་མའི་རོ་དེ་འཁུར་ནས་
སྲན་མའི་མེ་ཏོག་གང་བུ་ཡོད་སའི་འོང་ཁའི་དཀྱིལ་དུ་འཁར་རྒྱུགས་ལ་བརྙེས་
ཏེ་བསླངས་བཞག་པ་མ་ཟད་དུ་དུང་སྲན་མའི་གང་བུ་ཞིག་བཏོག་ནས་ཨ་མའི་
ཁའི་ནང་དུ་བླུགས་ཏེ་ཨ་ཁུ་སྟོན་པ་ཁོ་རང་ཞིང་དེའི་མུ་ཁའི་ཁུག་ཀྱོག་ཞིག་ཏུ་
ཡིབ་ནས་བསྡད། ཞིང་ཁ་སྲུང་མཁན་གྱི་མི་དེ་རིའི་སྟེང་དུ་བསྡད་ཡོད་པས་
ཞིང་ནང་དུ་ཨ་མའི་གཟུགས་དེ་ཡོད་པ་མཐོང་ནས་སྐད་བརྒྱབ་པ་སྟེ“ ( ཁྱོད་)
ངའི་ཞིང་ཁའི་སྒང་ལ་གང་བུ་མ་ཐོགས་ཤིག་( ཁྱོད་)”ཞེས་མང་དུ་བརྗོད་ཀྱང་
མི་དེས་ཁ་ཡ་མ་བྱས། སླར་ཡང་དེ་ལྟར་སྐད་མང་དུ་བརྒྱབ་ཀྱང་དེས་ཁ་ཡ་མ་
བྱས་པས་ཁོ་ཚིག་པ་ཟ་ནས་ཁོ་རང་ངོ་མ་མར་བབ་ཡོང་སྟེ་ཨ་མའི་འཁྲིས་སུ་ཡོང་
སྟེ་རླུང་འཚུབ་འཚུབ་ཀྱིས་ཕར་སོང་ཞིག་ཀྱས། ངས་ད་གིན་ནས་བཤད་མ་
བྱུང་ངམ་ཞེས་ཟེར་བ་དང་ཆབས་ཅིག་འགྲམ་ལྕག་གཅིག་བཞུས་པས་ཨ་མ་དེ་
འགྱེལ་བ་རེད། ཨ་ཁུས་ལམ་སེང་དེའི་ཕྱོགས་སུ་རྒྱུགས་ཡོང་ནས་ཞིང་སྲུང་
མཁན་དེ་ལ་ཀྱས་དབྱར་ཁའི་དབྱུར་ཟས་བཟས་ལོས་ཆོག ངའི་ཨ་མའི་ཁའི་
ནང་དུ་གང་བུ་ནི་གཅིག་ལས་མི་འདུག འོན་ཀྱང་ཁྱོད་ཀྱིས་ཤུགས་ཆེན་པོས་
341



གཞུས་ནས་ངའི་ཨ་མ་བསད་པ་དེ་ཧམ་པ་ཆེ་ཐག་ཆོད་པ་རེད། བྱས་ཙང་ཁྱོད་
ཀྱིས་ངའི་ཨ་མའི་མི་རིན་སྒྲུབས་དགོས་ཞེས་མང་དུ་བཤད་་པས་ཞིང་སྲུང་ཁོ་
རང་ཡང་ཞེད་ཐག་ཆོད་ནས་མི་རིན་མ་སྤྲོདཐབས་མེད་བྱུང་ངོ༌། །
ཨ་ཁུ་སྟོན་པའི་ཨ་མ་བསོད་ནམས་སྒྲོལ་མ་ཞེས་ཡོད་པ་དེ་ཤི་རྗེས། མི་
མང་པོ་ཞིག་ཨ་ཁུའི་ནང་དུ་སླེབས་ནས་ད་ཨ་ཁུ་སྡུག་པོ་མ་བྱེད་ཅེས་ཇ་ཅིག་
བླུགས། ཆང་ཅིག་བླུགས། ཁ་བཏགས་ཅིག་གཡོགས། ཡང་མི་གཅིག་ཡོང་
ནས་དེ་ལྟར་བྱས། དེ་ལྟར་མི་མང་པོ་ཞིག་གིས་ཨ་ཁུའི་སར་ཡོང་། སྐུ་གདུང་
བྱ་རྒོད་ལ་འདྲེན་དུས་བྱ་རྒོད་ཀྱིས་འཚང་ཁ་ཤིག་ཤིག་གིས་ཟས་པས་ཨ་ཁུ་ཁོ་
རང་དགའ་པོ་བྱུང་བ་རེད། དེ་ཡང་ཨ་ཁུས། བསོད་ནམས་སྒྲོལ་མའི་ཕྱོགས་
ལ། བྱ་རྒོད་དཔུང་ཐང་ཤིག་ཤིག ཨ་ཁུ་སྟོན་པའི་ཕྱོགས་ལ། ངོ་ཚང་ཚང་ཁ་
ཤིག་ཤིག ཨེ་གཞོང་ལགས། ལགས་སེ་མ་ལཱ་གཅིག་བྱས། ལགས་སེ་མ་ལཱ་
གཉིས་བྱས། དགའ་པོ་ཉེ་པོ་གཅིག་འཛོམས་གཉིས་འཛོམས་ཞེས་ཞབས་བྲོ་
བརྒྱབ་པ་རེད། །
སྔ་མོའི་དུས་ལ་མི་སེར་རྣམས་དབྱར་ཁ་རྩྭ་བཏོག་ནས་གཞིས་ཀའི་སྐུ་
དྲག་སོགས་ལ་ཁྲལ་བསྒྲུབ་པར་འགྲོ་དགོས་ཀྱི་ཡོད། ཉིན་ཞིག་ཨ་ཁུ་སྟོན་པས་
རང་གི་ཨ་མའི་རོ་དེ་སྒལ་པར་འཁུར་ཞིང་ཞིང་ཁའི་མུ་ཁར་བསྐྱལ་ནས་རྩྭ་སེ་
ཁོག་གང་བཀོག་སྟེ་ཨ་མའི་སྒལ་པར་བསྐུར་ནས་ངལ་གསོ་རྒྱག་ཁུལ་བྱས་ནས་
བཞག ཁོ་རང་ཞིང་གི་ཟུར་ཞིག་ཏུ་སོང་ནས་ཡིབ་སྟེ་བལྟས། སྐབས་དེར་
ལམ་བར་ནས་རྟ་ལྔ་ལ་ཁལ་བཀལ་བའི་འགྲུལ་པ་གཅིག་ཡོང་བ་དེ་བསྒུག་ནས་
342



བསྡད་དེ་ཁོས་ག་ལེར་རྟ་དང་པོ་ཡོང་མཁན་དེ་ལ་སྐད་ཤུགས་ཆུང་ངུས ཁྱུ།
ཁྱུ། ཞེས་ཨ་མའི་རོ་ཡོད་ས་དེར་འདེད། རྟ་དེས་ཨ་མའི་སེ་ཁོག་ནང་གི་རྩྭ་
བཟའ་གྲབས་བྱེད་སྐབས་ཨ་ཁུས་མགྱོགས་པོ་དེའི་ཕྱོགས་སུ་རྒྱུག་ཕྱིན་ཏེ། རྟ་
དེའི་བདག་པོར་བཤད་དོན། ཀྱས་མི་ཡར་འགྲོ་བརྒྱ་འདུག་མར་འགྲོ་སྟོང་
འདུག ངའི་ཨ་མ་དཔོན་པོར་རྩྭ་བསྐྱེལ་བར་བཏང་ཡོད་རུང་ཁྱོད་རའི་རྟས་
རྡོག་བཀྱག་གཞུས་ནས་ངའི་ཨ་མ་བསད་འདུག་ཟེར་ནས་རྟའི་བདག་པོ་དེར་
ཨུ་ཚུགས་ཀྱིས་མི་རིན་དགོས་ཡོད་ཅེས་ཟེར་བས་མི་དེ་ཡང་ཁས་མ་བླངས་
ཐབས་མེད་བྱུང་ནས་རྟའི་སྐལ་པར་བསྐུར་བའི་དངོས་པོ་རྣམས་ཨ་ཁུའི་ཨ་མའི་
མི་རིན་དུ་སྤྲད་དོ། །
དེ་སྔོན་ཨ་ཁུ་སྟོན་པ་ཤིང་གཙང་དུ་( སྟག་རྩེ་ཤན་) ཞུགས་སྐབས་ཉིན་
ཞིག་ལུང་པའི་མདར་ཕེབས། ལམ་བར་དུ་རྡོ་བཤགས་དང་འཕྲད། ཨ་ཁུས་
ཁྱོད་ཚོ་རྡོ་བཤགས་ནས་གང་བྱེད་རྩིས་ཡོད་དམ་ཞེས་ཟེར། ཁོང་ཚོས་རྡོ་དེ་
རྣམས་དབོར་ཡས་ཡིན་ཟེར། དེར་ཨ་ཁུས་རྡོ་ངས་དབོར་ཆོག སྔོན་ལ་ང་ཚོ་
ལྟོ་བཟའ་འོ་ཟེར། ཁོང་ཚོས་མོས་མཐུན་བྱས་ནས་འཁྱེར་ཡོང་བ་རྣམས་ཟས།
ལྟོ་ཟས་ཚར་རྗེས་རྡོ་བཤགས་མཁན་ཚོས། ད་ཨ་ཁུ་ཁྱོད་ཀྱིས་རྡོ་དབོར་ཞིག
ཅེས་ཟེར་བར་ཨ་ཁུས་ང་ལ་བསྐུར་ཐུབ་ན་ངས་འཁྱེར་ཆོག་ཅེས་བཤད། འོན་
ཀྱང་ཁོ་ཚོ་མི་གཅིག་གིས་ཀྱང་རྡོ་བཀྱག་མ་ཐུབ་པས་ཐབས་ཟད་པ་རེད
ཨ་ཁུ་སྟོན་པ་འཕན་པོའི་ཡུལ་དུ་ཕྱིན་གནང་བས་འཕན་པོའི་ཕྲུ་གུ་བ་
ཕྱུགས་འཚོ་མཁན་གཉིས་དང་འཕྲད་པ་ལ་ཨ་ཁུས་ཕྲུ་གུ་ཚོར་ཉ་ཚོས་དགོས་
343



ཟེར་བ་དང་། ཕྲུ་གུ་ཚོར་ཉ་རེ་ལ་མིང་རེ་བཏགས་ནས་བཟའ་དགོས་ཟེར་བས་
ཕྲུ་གུ་ཆེ་བ་དེས། སྐྲ་ལོ་མེད་པའི་མགོ་ཟེ་ཡག་པོ་ཉ་ཆུང་ཆུང་གསེར་མིག་ཤོག་
ཤོག་ཟེར་བ་དང་ཉ་གཅིག་བླངས་ནས་བཟས། ཕྲུ་གུ་ཆུང་བ་དེས་གཤོག་པ་
ཡོད་ཀྱང་འཕུར་རྒྱུ་མེད་པ་ཉ་ཆུང་གསེར་མིག་ཤོག་ཤོག ཟེར་ནས་ཉ་གཅིག་
ཟིན་ནས་ བཟས། དེ་རྗེས་ ཨ་ ཁུའི་ མདུན་ དུ་ སླེབས་ པ་ དང་ ཨ་ ཁུར་ མིང་
བཏགས་ཡས་མེད་པར་སྙིང་རྗེ་པོ་ཤོག་ཤོག་ཟེར་ཉ་གཅིག་བཟས་སོ། །
དེ་ནས་ཨ་ཁུས་ཕྲུ་གུ་དེ་རྣམས་ཁ་བདེ་བ་ལ་ཞེས་བཤད་པས་ཕྲུ་གུ་ཚོས།
ཁ་བདེ་པོ་ཡོང་དང་ཡོང་ཁ་བདེའི་ནང་ལ་ལྕེ་བདེ་བླུགས་ཡོད་ཞེས་བཤད། ཡང་
ཨ་ཁུས། ཁ་བདེ་པོ་དེ་ཙམ་རང་མ་བྱུང་ཟེར་བས། ཕྲུ་གུ་ཚོས་ཁ་བདེ་པོ་དེ་
ཙམ་གང་ཡོད། ཡ་མཆུས་མས་མཆུ་བསྣན་ནས་བསྡད་ཡོད་པས་དེ་ལས་བདེ་
བ་གང་ཡོང་ཞེས་ཟེར་བས། ཨ་ཁུ་སྟོན་པར་གང་ཡང་ཟེར་ཡས་མ་བྱུང་བར་
སྔགས་བརྒྱབ་ནས་ཉི་མ་ཚ་པོ་བཟོད་དཀའ་བསྟན་པས་ཕྲུ་གུ་ཚོས་མགོ་བོར་སླེ་
པོ་གྱོན་ནས་བསྡད་ཡང་ཨ་ཁུས་སེར་བ་ཕབ། ལ་ཕྲུ་གུ་ཚོས་གྱོན་གོས་ཕུད་ནས་
ཆུ་ནང་དུ་འཛུལ་ནས་བསྡད་པས་མཐར་ཨ་ཁུ་སྟོན་པར་གང་ཡང་བྱེད་ཡས་མ་
བྱུང་བས། ཕན་པོ་རིག་པའི་འབྱུང་གནས་ལ་ ཨ་ཁུ་སྟོན་པ་དགོས་ཆེད་མི་
འདུག ང་དེ་གོང་བཞག་ནས་འགྲོ་གི་མིན། ལུང་པ་འདི་རྟ་དམར་པོ་(རེ་
འགས་གླང་དམར་པོ་ཡང་ཟེར) ཁ་སྦུབ་པ་འདྲ་བ་ཡོང་བ་ཤོག་ཅེས་དམོད་མོ་
བརྒྱབ་པས་དེ་ཡང་འཕན་པོའི་ལུང་པའི་རི་རྩེ་དམར་པོ་ཀྱང་ཀྱང་ཡོད།
གནའ་སྔ་མོ་ཨ་ཁུ་སྟོན་པ་སྦྱིན་བདག་ཞིག་གི་ས་ནས་གྲོ་ཁལ་ལྔ་གཡར་
བ་རེད། ལོ་གཅིག་སོང་རྗེས་ཨ་ཁུ་སྟོན་པས་སྦྱིན་བདག་དེའི་སར་ཕྱིན་ནས་
ཁྱོད་ཀྱི་གྲོའི་སྐྱིན་ཚབ་དེ་སང་ཉིན་འབུལ་གྱི་ཡིན་པས་བྲོ་རྐྱང་ཕུལ་ན་འགྲིག་
344



གམ་ཞེས་ཞུས་པས་སྦྱིན་བདག་དེས་འགྲིག་གི་རེད་ཅེས་བཤད། ཕྱི་ཉིན་ཨོ་ཁུ་
སྟོན་པས་སྦྱིན་བདག་དེའི་སར་ཕྱིན་ནས་བྲོ་ཡག་པོ་ཞིག་འཁྲབ་ནས་ལོག་འགྲོ་
རྩིས་བྱེད་སྐབས་སྦྱིན་བདག་དེས་ངའི་གྲོའི་སྐྱིན་པ་གང་དུ་ཡོད་དམ་ཟེར། ཨ་
ཁུ་སྟོན་པས་ངས་ཁྱེད་ལ་ཁྱེད་ཀྱི་གྲོའི་སྐྱིན་ཚབ་བྲོ་རྐྱང་འཕུལ་ན་འགྲིག་གམ་
ཟེར་དུས་ཁྱེད་ཀྱིས་ཁས་ལེན་གནང་སོང་། བྱས་ཙང་དེ་རིང་ངས་བྲོ་ཡག་པོ་
ཞིག་ཕུལ་བ་ཡིན། ཞལ་དན་ཚིག་ལ་གནས་པ་གནང་རོགས་གནང་ཞེས་ཞུས་
པས་སྦྱིན་བདག་དེ་ག་བྱེད་འདི་བྱེད་མེད་པར་འགྱུར། །
༡༠
ཉིན་ཞིག་ཨ་ཁུ་སྟོན་པ་དགོན་སྡེ་ཆུང་ཆུང་ཞིག་ཏུ་སླེབས་སྐབས་ཏག་
ཏག་དགོན་པ་དེའི་ནང་དུ་མ་འབྱོར་བའི་སྔོན་ལ་མཛོད་ནས་གསེར་ལྔ་བཅུ་མ་
ཞིག་བརྐུས་སོང་བའི་དུས་དང་འཁེལ། །
ནམ་རྒྱུན་དགོན་པའི་གཉེར་པ་མ་གཏོགས་གྲྭ་པ་དཀྱུས་མ་ཞིག་གིས་
གསེར་ལྔ་བཅུ་མ་ཇི་ལྟ་བུ་ཞིག་ཡིན་པའང་ཤེས་ཀྱི་མེད། འོན་ཀྱང་གཉེར་པས་
གྲྭ་པ་ཉམ་ཆུང་ཞིག་ལ་བརྙས་བཅོས་བྱེད་བཞིན་པ་ཨ་ཁུས་མཐོང་ནས་ཉིན་
ཞིག་གི་ཚོགས་གྲོལ་ཁར་གྲྭ་པ་རེ་རེའི་ལག་ཏུ་འདམ་བག་ཏོག་ཙམ་བཞག་སུས་
གསེར་ལྔ་བཅུ་མ་དང་དབྱིབས་མཚུངས་པ་ཞིག་ལས་ཐུབ་ན་ང་ལ་དེ་གསེར་དུ་
འགྱུར་ཐུབ་པའི་མན་ངག་འདོན་རྒྱུ་ཡོད་ཅེས་བཤད་ཞོར་གཉེར་པའི་ལག་ཏུ་
ལའང་འདམ་བག་ཅིག་བཞག །
ཕྱི་ཉིན་ ཚོགས་ ཐོག་ཏུ་ཚང་མས་རང་རང་ གིས་ ལས་ པ་ མདུན་ དུ་
བཤམས་ནས་བསྡད་ཡོད་ཅིང་ཨ་ཁུ་སྟོན་པས་རེ་རེ་བཞིན་ལྟ་དུས་ཚང་མས་
གསེར་ལྔ་བཅུ་མ་མཐོང་ཕྱིར། རང་རང་བསམ་ཚོད་ཀྱིས་དབྱིབས་གཟུགས་
རྣམ་པ་སྣ་ཚོགས་ལས་ཡོད། སྐབས་དེར་གཉེར་པས་གཟའ་འོག་ནས་ལྔ་བཅུ་
345



མ་དངོས་དང་དབྱིབས་ཆ་མཚུངས་པ་ཞིག་ལས་འདུག་པ་དེ་ཕྱིར་བཏོན་ཞིང་ཨ་
ཁུ་སྟོན་པས་ཀྱང་ལམ་སེང་ཚོགས་ཐོག་ནས་སྐད་ཤུགས་ཆེན་པོས་གསེར་སྐུ་
མཁན་གཉེར་པ་རང་རེད་ཅེས་ཁྱབ་བསྒྲགས་གནང་ངོ༌། །
༡༡
གནའ་སྔ་མོ་ཨ་ཁུ་སྟོན་པ་ལྷ་ས་ནས་ཚལ་བདེ་ཆེན་རྫོང་ལ་ལོག་འགྲོ་
སྐབས་ལམ་བར་དུ་འགྲུལ་པ་ཁ་ཅིག་དང་འཕྲད། ཁོ་ཚོ་ལམ་དུ་འགྲོ་སྐབས་ཨ་
ཁུ་སྟོན་པས་ཆེད་མངགས་བརྙས་བརྐོས་ཏེ་ཁོ་ཚོར་སྐྱག་པ་བཟོ་ཞེས་བརྗོད།
མི་དེ་ཚོ་ནད་མ་ཐེག་པར་ལམ་སེང་ཨ་ཁུ་འཇུས་ཏེ་རྫོང་དེའི་རྫོང་དཔོན་
ལ་སྙན་སེང་ཞུས་པས་རྫོང་དཔོན་གྱིས་ཨ་ཁུ་སྟོན་པར་སྐྱག་པ་སྟེར་དགོས་དོན་
གང་ཡིན་སྐོར་འདྲི་ཞིབ་བྱེད་སྐབས། ཨ་ཁུས་དྲང་པོ་ཞུས་ཏེ་ཁོང་ཚོ་དང་ལབ་
རྩོད་གང་ཡང་མ་བྱུང་། ང་རང་ནས་ཚོད་མ་ཟིན་པར་ཁོང་ཚོར་སྐྱག་པ་བཟོ་
ལབ་པ་ཡིན། རྫོང་དཔོན་ལགས་ཀྱིས་བཀའ་ཉེས་གང་གནང་ཡང་ཞུ་རྒྱུ་ཡིན་
ཞུས། རྫོང་དཔོན་གྱིས་ཁོ་ཚོ་ཚང་མ་འཛོམས་སར་དོན་གནད་ཆེ་བ་རང་མི་
འདུག་འོན་ཀྱང་ཨ་ཁུ་སྟོན་པ་ཚོད་མ་ཟིན་པར་དོན་མེད་མི་ལ་སྐྱག་པ་སྟེར་བའི་
ཉེས་པར་ཨ་ཁུ་སྟོན་པ་གསང་སྤྱོད་འོག་སྡོད་དགོས་པ་དང་ཁོ་པ་ཚོ་མི་རེ་རེ་བྱས་
ནས་ཨ་ཁུ་སྟོན་པའི་མགོ་ཐོག་ཏུ་སྐྱག་པ་རེ་གཏོང་དགོས་པའི་ཉེས་པ་བཏང་
བར་ཨ་ཁུ་སྟོན་པས་ཁྱེད་ཚོ་ངའི་མགོ་ཐོག་ཏུ་སྐྱག་པ་གཏོང་བར་ཡོང་རོགས
རྫོང་དཔོན་གྱི་བཀའ་ལ་བརྩི་སྲུང་ཞུ་རྒྱུ་ཡིན། ཡིན་ནའང་བཀའ་ཆད་ལ་སྐྱག་
པ་གཏོང་རྒྱུ་མ་གཏོགས་གཅིན་པ་བཏང་ཆོག་པའི་བཀའ་མེད། དེར་བརྟེན་སུ་
ཞིག་གིས་གཅིན་པ་ཐིག་པ་གཅིག་བཏང་བྱུང་ན་ངའི་ལག་ཏུ་བཟུང་བའི་མདུང་
དེ་རྐུབ་ལ་བཙུགས་ཐག་ཆོད་ཡིན། ཞེས་བཤད་པས་མི་དེ་ཚོ་སུ་གཅིག་གིས་
ཀྱང་གཅིན་པ་ཤོར་དོགས་ཀྱིས་སྐྱག་པ་གཏོང་མི་ནུས་སོ། །
346



རྩོམ་སྒྲིག་འགན་ཁུར་པ།
# {t # #.
མདུན་ཤོག་ཇུས་འགོད་པ།
t. if ig it:
བསྟན་འཛིན་ཕུན་ཚོགས།
14 # -g. h
མེ་ལོང་།།
É t
ལྷོ་ཁའི་དམངས་རྩོམ་ལེགས་བཏུས་
བྱིས་པ་དགའ་བའི་གཏམ་
རྩོམ་སྒྲིག་པ།
དཔེ་སྐྲུན་མཁན།
འགྲེམས་སྤེལ་མཁན།
གནས་ཡུལ།
སྒྲུག་ཨང་།
ཁ་པར་ཨང་གྲངས།
བརྒྱུད་འཚོང་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས་
པར་ཐེངས།
པར་གྲངས།
རིན་གོང་སྒོར་
སྐལ་བཟང་དབང་འདུས། མིག་དམར་
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང༌།
པེ་ཅིན་ཧོ་ཕིང་འ་ིབྱང་ལམ་ཨང་14པ།
I00013
010 -64227665
རྒྱལ་ཡོངས་སུ་གནས་སོ་ཙཱའི་ཞིན་ཧྭ་དཔེ་ཚོང་ཁང་།
85Grin x1168ma 1/32
2{j14ལོའི་ཟླ6པར་པར་གཞི་དང་པོ་བསྒྲིགས།
2014ལོའི་ཟླ་6པར་པེ་ཅིན་དུ་པར་ཐེངས་དང་པོ་བརྒྱབ།
jDol - 250]
22. {f)
ISBN 978 -7 -105 - 13262 -l/I: 2538 (བོད་333)



图书在版编目(CIP)数据
民间文学:藏文/嘎桑旺堆,米玛编: --北京:民
族出版社,2014.6
(西藏大学“211工程”三期建设成果:拉巴泽仁主编)
ISBN 978-7-105 -13262 -1
I.OR… 1.0嘎… 2米…0民间文学 -介
绍 - 中国 - 藏语 11.11207.7
中国版本图书馆 CIP 数据核字(2014)第126905 号
民族出版社出報发行
(北京和平里北街14号 邮编 17KK13)
http:// www.e56.com.cn
三河市华东印刷有限公司印刷
各地新华书经销
2014年6月第1版 2014年6月北京第1次印刷
开本:850mm x1168mini 1/32 印张:11
印数:10] - 2500 册 定价:22.00 元
ISBN 978-7-105 -13262 - 11.2538 (藏 333)
(歲编室电话:58130509 藏文发行科电话:64227665)



TsBN 978-7-105-13262-1
871053262ཀl>
མི ར བ དཔེ་སྐྲུན་ཁང་།
Er: 22 .00 TU
